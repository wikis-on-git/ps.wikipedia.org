د ستراتيژيکو تړونونو اهميت افغانستان ته

د۱۳۹۰ لمریز کال د سلواغې په ۴مه نېټه د افغانستان د اسلامي جمهوریت ولسمشر حامدکرزی د یو لوړ پوړي دولتي پلاوي په مشرۍ د یوه پنځه ورځني رسمي سفر لپاره د ترکمنستان، ایټالیا، فرانسې او بریتانیا هېوادونوته تللی او د خپل سفر په ترڅ کې یې له دریو مهمو هیوادونو یعنی ایتالیا، فرانسې او انګلستان سره راتیژیک تړونونه لاسلیک کړل. ټاکل شوې چې افغانستان دامریکا له متحده ایالتونو سره هم ستراتیژیک تړون لاسلیک کړی؛ خو هغو لارښوونو او مشورته په پام سره به داکار وشي، چې زموږ لویې مشورتی جرګې په دې اړه ورکړې دي. تر دې وړاندې له هندوستان سره هم ستراتیژیک تړون لاسلیک شوی او په پام کې ده چې له نورو هیوادونو سره هم ورته تړونونه لاسلیک شي.


د هغو تړونونو په ترڅ کې چې پورته یې یادونه وشوه او لاسلیک شوي دي دغه هېوادونوبه د بهرنیو ځواکونو تر وتلو وروسته هم زموږ له هیواد سره خپلو اقتصادی مرستو ته دوام ورکړي.
افغانستان په داسې یو پړاوکې دی، چې اقتصاد او دولتی جوړښت یې وروسته د کورنیو جګړو او ناخوالو له امله ډېر زیان موندلی او په داسې وخت کې چې لا تر اوسه زموږ کورني اقتصاد وده نه ده کړې او په خپلو پښو نه دی ولاړ؛ نو د بهرنیو هیوادونو په تېره بیا له اقتصادي اړخه د پرمختللو هېوادونو مرستو ته اړتیا لري.


د ولسمشر په وینا په هغو تړونونو کې چې تر اوسه لاسلیک شوي دي افغانستان کې د ښو شرایطو پر بنسټ او د ستراتیژیکو اړیکو د دغو موافقتنامو له برکته هېوادونه کولای شي، چې د افغانستان د کانونو په راسپړلو کې هم خپله پانګونه وکړي.


د اوږدمهالو ستراتیژیکو اړیکو ددې هوکړه لیک له مخې به له ۲۰۱۴ کال وروسته ایټالیا له افغانستان سره د اوږدمهالو ستراتیژیکو اړیکو په اډانه کې د سیاسي، امنیتي، اقتصادي، د مخدره توکو پر وړاندې د مبارزې او د قانون د پلي کېدو، فرهنګي او رسنیزو همکاریو او د ظرفیت جوړولو په برخو کې خپلو مرستو ته دوام ورکړي، فرانسه به له افغانستان سره د دفاع او امنیت، کرنې، کلیو د پراختیا، روغتیا، معارف او لوړو زده کړو، فرهنګ او لرغون پېژندنې، د ښې حکومتوالۍ او د قانون د حاکمیت، زیربنایي جوړښتونو، اقتصادي او مالي چارو، سوداګرۍ او صنعت په برخو کې خپلو مرستو او همکاریو ته دوام ورکوي. په همدې توګه انګلستان هم په بېلا بېلو برخو کې زموږ له هیواد سره خپلو مرستو ته دوام ورکوي


د یادولو وړ ده چې د افغانستان او ددغو هیوادونو تر منځ د دوستۍ او همکاریو دغه معاهدې به د بېلابېلو  کلونو لپاره اعتبار ولري.
دا تړونونونه دا جوتوي، چې نړیواله ټولنه نور په دې پوه شوې چې افغانستان به بیا یواځې نه پرېږدي. کله چې له افغانستان څخه شوروی پوځيان ووتل او ورسره جوخت کمونستي رژیم هم را وپرځید، نړیوالې ټولنې هغه ډولؤ، چې یې د جهاد په دوران کې مرسته کوله خپلې مرستې بندې کړې او افغانستان یې هیر کړ، چې له بده مرغه همدغې هېرېدنې په افغانستان کې کورنۍ جګړې رامنځته کړې، داځل چې بیا دادی بهرني پوځیان له هیواد څخه وځي او تر ۲۰۱۴ زیږدیز کاله به دغه بهیر بشپړیږی نو که چېرې بیا نړېواله ټولنه خپله پخوانۍ تجربه تکراروي دا به د دوی لپاره هم ستونزمه تمامه شي او هغه بدمرغي، چې به افغانستان کې رامنځته کېږی. د دوی د هېوادونو لمن به هم ونیسی، له همدې کبله اوس دا د نړېوالې ټولنې اړتیا هم ده، چې له افغانستان سره خپلو مرستو ته دوام ورکړي.


خویواځې په بهرنیو مرستو هم نه کیږی، افغان ولس دې خپله هم هڅې وکړي او پرځان د بسیا کېدو توان دې په ځان کې رامنځته کړي له دې سره سره به له نورو هیوادونو سره دتړونونو په اساس مرستې هم حاصلې شی.


د یادو شوو تړونونو د لاسلیک یوه اړتیا هم داده، چې نور افغانستان داسې و نه انګېرل شي، چې یوازې دیوه هېواد په مرستو باندې تړلی دی، له همدې کبله له هندسره دستراتيژیک تړون لاسلیک اوهم له اروپایی هیوادونو سره او هم له امرېکا سره دورته کار ترسره کېدل د دې څرګندونه کوي، چې افغانستان نور له کوم خاص هیواد سره ځانګړې اړیکې نه لري؛ بلکې د یوه متعادل سیاست له مخې د بې پرې توب په ساتنې سره خپل بهرنۍ سیاست پرمخ بیایی. دغه راز دولت باید هڅه وکړي، چې له اقتصادي اړخه مهمو اسلامي هېوادونو او د سیمې هېوادونو په تېره بیا ګاوڼډیو هېوادونو سره هم په ورته کار لاس پورې کړي.


په دې هيله چې افغانستان نور د یوه خپلواک ځواکمن او پر خپل ځان بسیا هېواد په توګه ځان راڅرګند کړي او داسې یوه ورځ راشي، چې نور هیوادونه له افغانستان سره په دې تمه تړونونونه لاسلیک کړي، چې افغانستان له هغوی سره اقتصادی، سیاسی او پوځي مرستې کوي.
























بررسی دلایل اهمیت افغانستان برای واشنگتن از نظر سفرای پیشین آمریکا در کابل


جیمز بی کننگهام و رایان کراکر، سفرای پیشین آمریکا در کابل طی یادداشتی در پایگاه خبری سی.ان.ان به بررسی دلایل اهمیت افغانستان برای واشنگتن پرداخته‌اند که گفته هایشان جای تامل دارد.

 

بعضی وقت ها برخی مقام های آمریکایی ادعاهایی مطرح می کنند که واقعا عقل هر متفکری!!! را دچار اختلال می کند تا با خود بیندیشد واقعا این غربی ها مردم افغانستان را چه فرض کرده اند که با گفته های طنز خود تلاش می کنند تا این همه خیانت و جنایت در حق ملت افغانستان را خدمت جلوه دهند.

 

دو روز قبل جیمز بی کننگهام و رایان کراکر، سفرای پیشین آمریکا در کابل طی یادداشتی در پایگاه خبری سی.ان.ان به بررسی دلایل اهمیت افغانستان برای واشنگتن پرداخته‌اند که گفته هایشان جای تامل دارد.

 

در این مطلب آمده است که: حرکت به سوی پیشرفت همچنان ادامه دارد و این بار مردم افغانستان واقعا به یک فرصت بی‌نظیر و تاریخی برای ساختن آینده‌ خود دست‌ یافته‌اند، واقعیت این است که آنان فرصتی بهتر از این نداشته‌ و نخواهند داشت. امریکا سرمایه‌گذاری عظیمی در افغانستان کرده است و به همین دلیل نمی‌تواند به راحتی آن را به حال خود رها کند.

 

این دو سفیر مدعی شده اند که ناکامی در افغانستان برای مردم کشور مصیبت‌بار، برای همسایه‌هایش خطرناک و برای امریکا و سایر کشورهای جهان یک تهدید خواهد بود. لذا برای رسیدن به موفقیت در افغانستان به 2 چیز نیاز است: شکیبایی و صبر استراتژیک امریکا، پشتیبانی اشرف غنی و عبدالله در جایی که نیاز باشد اصلاحات صورت گیرد.

 

این مقام های آمریکایی مدعی شدند زمانی که ما در افغانستان پیشگام شویم، شرکای بین‌المللی ما به دنبال ما خواهند آمد. زیرا ما معتقدیم که نیاز است تا نیروهای نظامی امریکا بیشتر از آنچه اکنون برنامه‌ریزی‌شده، در افغانستان باقی بمانند. رویدادهای اخیر این نیاز را بیش از پیش روشن ساخت. اگر ایالات متحده خطر واقعی از بین بردن امنیت ما را با خروج زود هنگام امکاناتی که تاکنون برای ثبات افغانستان ضروری‌اند به جان نمی‌خرد،‌ کاهش سربازان از سطح کنونی باید مبتنی بر شرایط و ماموریت‌ها باشد نه تقویم تعیین‌شده.

 

در انتهای این یادداشت آمده است: ما به مردم و حکومت امریکا اعتماد داریم که آنان این دوراندیشی را خواهند داشت که بودن واشنگتن در افغانستان به مثابه بخشی از تلاش جهانی ما برای مبارزه با تروریزم و تندروی می‌باشد و این نبردی‌ است که آمریکا باید برنده آن شود.

 

خلاصه کلام این عالیجنابان این بود که آمریکا هنوز باید در افغانستان بماند زیرا حیف است چنین طعمه ی چربی نیمه کاره رها شود تا ایالات متحده از این همه سود بادآورده محروم بماند و در این میان هیچ یادی از مظلومیت مردم ما نیست که چگونه هر روز روی مواد منفجره راه می روند و هر لحظه امکان انفجار وجود دارد.

 

پس از گذشت قریب به چهارده سال هنوز هیچ کس از حملات احتمالی مزدوران آمریکا (طالبان)، درگیری شدید و بی وقفه تروریست ها و نیروهای ویژه سازمان پیمان اتلانتیک شمالی (ناتو) در امان نیست و در این میان همچنان رشد فساد در ادارات دولتی و خصوصی غوغا می کند. هنوز کشور ثروتمند ما جزو فقیرترین کشورهای جهان است و عده کمی از مردم توانایی پرداخت هزینه های درمان را دارند و سازمان های خیریه مختلف و نهادهای دفاع از حقوق بشر با کمک های ناچیز خود زندگی مردم را می چرخانند.

 

به راستی که با این وضعیت چرا آمریکایی ها در کشور ما باقی نمانند؟ چرا مابقی ثروت های ملی افغانستان را غارت نکنند؟ چرا کشتار مردم بی دفاع و بیگناه مظلوم افغانستان متوقف شود درحالی که این ناامنی ها بهانه ای برای حضور طولانی تر آمریکاییها در کشور ما است؟ این همه دلیل برای اینکه آمریکاییها هنوز افغانستان را ملک آبا و اجدادی خود بدانند کافی است جدا از اینکه اشرف غنی و عبدالله نیز دولتداری خود را مدیون کاخ سفید هستند و تلاش می کنند تا با خدمتهای خود، کمی از لطف آمریکا را جبران کنند.


























اهمیتِ جیوپولیتیکِ افغانستان در مناسباتِ معاصرِ بین المللی
 


نوشتۀ ملک ستیز،
 کارمندِ ارشد در انستیتوتِ حقوقِ بشرِ دنمارک



آیا افغانستان بار دیگر نقطۀ عطفی در جنگ سردِ بین الملللی خواهد بود؟

این پرسشِ مهمی است که ذهنیتِ پژوهشگرانِ منطقه را مشغول کرده است. باورِ برخی از محققین اینست که افغانستان قسمتِ مهمی از درگیریهای منطقه یی و بین المللی باقی خواهد ماند و برای این معمول، دلایلِ موجهی نیز دارند. مهمترین دلیل، اهمیتِ جیوپولیتیکِ این کشور است.

افغانستان، به عنوانِ یک کشورِ با اهمیت از دیدگاه جیوپولیتیک، برای نخستین بار توسطِ دو دانشمندِ بزرگِ علومِ سیاسی، رودولف کیلین، شهروندِ سویدن و فریدیریش ردزیلِ آلمانی، در دهۀ دومِ قرنِ نزدهم، مطرح گردید. آنها در پهلوی افغانستان، از کشورهای بریتانیای کبیر، افریقای جنوبی، برازیل و ویتنام نیز به عنوانِ نقاطِ قابلِ توجه جهانی نام بردند.

فریدریش ردزیل، جنگِ نخستِ جهانی را نیز یک جنگِ جبوپولیتیک می نامید.

پس از ختمِ جنگِ سرد، آلمانیها، با استفاده از نظریاتِ این دو دانشمند، مرکزی را افتتاح کردند، که زیرِ چترِ سیاستِ خارجی، به پژوهشهای جهانی می پرداخت. محورِ این پژوهشها را جغرافیای سیاسیِ جهان تشکیل می داد. در این مرکز نیز، که همین اکنون به نامِ «مرکزِ پژوهشهای بین المللی از دیدگاه جغرافیای سیاسی» مسمی است، افغانستان را به عنوانِ یکی از با اهمیت تربن کشورهای جیوپولیتیک در منطقه و جهان می شناسند.

از دیدگاه جیوپولیتیک، افغانستان دارای سه مؤلفۀ مهم است:

نخست ـ تأریخِ سیاسی و با اهمیتِ بین المللیِ این کشور، 

باستان شناسان، در موردِ تأریخِ پُرقدامتِ این سرزمین، به نظریۀ واحدی دست یافته اند. این تأریخ، که با فراز و نشیبهای سیاسی، اجتماعی، اقتصادی و فرهنگی همراه بوده است، قسمتی از تأریخِ توسعۀ تمدنهای بشری به شمار می آید. جامعه شناسان و مردم شناسان، به تحولاتِ عظیمی که در جغرافیای افغانستانِ امروز رخ داده است، اهمیتِ بزرگی قایل هستند و این تحولات را با حوادثِ امروزِ منطقه و جهان، پیوندِ منطقی می دهند.

دوم ـ روابط اجتماعی (اتنیکی و فرهنگهای متعدد)، 

سیر پُرتحولِ تأریخی و مساعد بودنِ میدان برای توسعه از دیدگاه انتروپولوژی (علمِ مردم شناسی)، زمینۀ آن را مساعد گردانید تا مردمانِ این مرزوبوم، روابطِ اجتماعیِ خویش را توسعه بخشیده و باعثِ توسعۀ اقتصادی و فرهنگی در منطقه گردند. توسعۀ روابطِ اجتماعی و اقتصادی در این خطه، باعثِ نضجگیریِ روابطِ سیاسی گردید و نقشِ کنترل و رهبری بر این جغرافیای مهم را باعث گشت.

سوم ـ جغرافیا و موقعیتِ با اهمیتِ افغانستان، 

با شکلگیریِ حدود و مساحتها در این سرزمین، جغرافیای سیاسیِ آن نیز شکل گرفت. نضجگیریِ جغرافیای سیاسی در این جا، قربانیانِ زیادی را گرفت و جنگها و مبارزاتِ متعددی را خلق کرد. از سوی دیگر، همزمان با تحولات در این نقطۀ جهان، کتله های سازمان یافتۀ سیاسیِ دیگر، از سوی قفقاز، آسیای میانه، کرانۀ خلیج و سرزمینهای هند، مصر و چین، توجه خاصی به این سرزمین داشتند، که به آن اهمیتِ بین المللی دادند.

به نظر می رسد که تأریخِ معاصرِ افغانستان، شباهتِ زیادی به تأریخِ باستانِ آن دارد؛ زیرا از زمانِ ایجادِ دولتهای قدرتمند با فن آوری (تکنالوژیِ) مدرن، افغانستان، در محراقِ توجه ستراتیژیهای ابرقدرتها قرار گرفته است.

بدین ترتیب، پرسشی، که در آغازِ این نبشته مطرح شد، چنین پاسخ می یابد: پس از فروپاشیِ اتحادِ جماهیرِ شوروی و ختمِ جنگِ سرد در اوایلِ دهۀ نهمِ قرنِ پیش، تصور می شد که جنگِ افغانستان، به جنگِ فراموش شده یی مبدل گردیده است؛ امّا حالا روشن است، که چنین تصوری نادرست بوده است. ستراتیژیهای جهانی، دورنمای دیگری برای این کشور داشته اند، که امروزِ افغانستان را تعربف می کند؛ یعنی اهمیتِ جیوپولیتیکِ این کشور، در خدمتِ ستراتیژیهای بین المللی!

بدونِ شک، جیوپولیتیک بودنِ افغانستان، نقطۀ عطفی برای مناسباتِ منطقه یی و جهانی است؛ خواه این مناسبات به جنگ ناشی شود و خواه به صلح و امنیت. امروز، افغانستان، سرزمینی است که صلح و امنیتِ جهانی را تعریف می کند؛ پس باید این کشور را جدی گرفت و این نقش را فرامرزی و فرامنطقه یی تصور کرد. ■


















اهمیت استراتیژیک  افغانستان درمنطقه

                                                                                             بسم الله رنجبر

افغانستان کشوری است کوهستانی ومحاط به خشکه که درچهارراهی هند،(پاکستان) شرق میانه (ایران) آسیای مرکزی (ترکمنستان،ازبکستان وتاجکستان) وچین(دهلیزواخان) موقعیت دارد.

افغانستان با پاکستان(2430)کیلومتر،با ایران (936)کیلومتر،با تاجکستان(1206)کیلومتر،باازبکستان(137)کیلومتر،باترکمنستان(744)کیلومتروبا چین (75)کیلومترمرزمشترک دارد.

کشورعزیزما افغانستان بدلیل موقعیت ژیوپولیتیک خویش، درمنطقه دارای اهمیت استراتیژیک می باشد،افغانستان درحال حاضر به منظورتعادل قوا درسطح منطقه بادرنظرداشت موقعیت ژیوستراتیژیک، دارای اهمیت حیاتی ستراتیژیکی بویژه ازنظر تأمین ودسترسی به انرژی درمنطقه میباشد.

به همین دلیل است که سیاست مداران وطراحان سیاست خارجی ایالات متحده امریکا دراین اواخر به منظوربرآورده شدن منافع ستراتیژیکی خویش افغانستان را نسبت به پاکستان ازنقطه نظرموقعیت ژیوستراتیژیکی اش اهمیت بیشتر میدهندوچنین توجیه می نمایندکه :

"محاط به خشکه بودن افغانستان وتسخیر وفتح آن غرض تأمین منافع امریکا درمقابل حرکات وفعالیت های نیروی هوایی ما هیچ مانع را خلق کرده نمیتواند"[1].

همچنان به گفته سیاست گزاران امریکاکوتاه ترین راه اتصال به هندوستان، شهراه های حلقوی افغانستان  است که طبعا علاوه بر داشتن اهمیت ژیوستراتیژیکی وژیوپولیتیکی دارای اهمیت فوق العاده ژیواکونومیکی نیز می باشد.

می بینیم که افغانستان ازنظرسیاست گزاران وپالیسی سازان ایالات متحده امریکا دارای اهمیت فوق العاده ستراتیژیک درمنطقه می باشد چنانچه نظرکارشناس معروف امریکایی (برژنسکی)که میگوید:  هرقدرتی که  میخواهد   برقلمرواروپاوآسیاتسلط داشته باشد پس باید روابط خودرا با افغانستان بهبودبخشد،گویای این حقیقت است.

ازآنجایی که افغانستان در منطقه ازاهمیت فوق العاده ستراتیژیک برخورداراست،ازهمین رودردرازنای تاریخ توجه جهان گشایان وامپراطوران را بخود جلب نموده وآنهاتحت شعارو بهانه های متفاوتی به این سرزمین حمله ورشده اند.

  درمقطعی ازتاریخ افغانستان با مواجه بودن وحایل بودن بین دوامپراطوری بزرگ   مدافع ومانع حمله متجاوزین برقلمرونیم قاره هندبود.اما امروزهمین کشور(افغانستان)ازنظر ژیواکونومیک حیثیت دروازه آسیای مرکزی راداشته وقدرتهای بزرگ جهان وخاصتا ایالات متحده امریکا بخاطر دسترسی به منابع انرژی آسیای مرکزی تحت نام مبارزه با تروریزم والقاعده وارد این کشورشده است.

اما متأسفانه نه تنها موفق به شکست تروریزم نشده بل باگذشت هرروزدامنه ناآرامی ها درقراء وقصبات افغانستان گسترش یافته است،وسوالی را درذهن فردفردازشهروندان افغانستان خلق نموده که باوجودیکه  بیشترازصدهزارنیروهای آیساف بخاطر تأمین امنیت درافغانستان مصروف مبارزه با تروریزم والقاعده هستند   چرا شعله های آتش جنگ نه تنها خاموش نشده بل درحال گسترش است؟

سوالی است که افغانها درجستجوی پاسخ واضح وروشن آن ازجانب جامعه جهانی ودولت افغانستان است.

"بادرنظرداشت اهمیت ژیوستراتیژیکی وژیوپولیتیکی وعمدتاژیواکونومیکی  افغانستان که فوقا ازآن یادآورشدیم ،ایالات متحده امریکا که ازسالیان متمادی غرض دستیابی ودسترسی به ذخایر سرشارآسیای مرکزی چشم دوخته بودوازآن زمان که آقای چرچل صدراعظم انگلستان تاج امپراطوری رانسبت افول وبحران روبه تزایدامپراطوری اش برسرامریکاگذاشت،برنامه سازان وپلان گذاران امریکا بخاطرغارت وچپاول ثروت های دنیاوبویژه انرژی وتیل شرق میانه وآسیای مرکزی،پلانهای دورنمای شانرا ساخته وبه غرض تحقق آن پلانها تمام مجریان دولت امریکا لحظه ای هم آرام نه نشستندودست بکارشده تااینکه درجوارذخایرانرژی وچاه های تیل آسیای مرکزی یعنی درافغانستان خودرا رسانیدند"[2].

بناء دورازواقعیت خواهد بود که اگر ادعا شود که امریکا ازاین دستاورد عمده ورویایی خویش صرف نظرکند.ازهمین جا است که طراحان سیاست خارجی این کشوردرجستجوی زمینه های برای بقای خویش درسرزمین افغانستان می باشندوبهترین گزینه وزمینه درحال حاضر دوام جنگ تحت نام مبارزه با القاعده وطالبان است،ورنه اگر صداقتی درمبارزه علیه تروریزم وجودمیداشت معتقدم که چند نفرطالب دربرابربیشترازصدهاهزاراردوی تا دندان مسلح داخلی وخارجی چندروزی بیشتردوام نمیاورد.بناء مردم افغانستان درطول تاریخ قربانی موقعیت کشورخویش شده وهمین اکنون درحال قربانی دادن است.

متأسفانه اهمیت فوق العاده مهم وستراتیژیک افغانستان باعث شده است که  نه تنها امریکاخواهان طولانی شدن پروسه جنگ درافغانستان است بلکه همسایه های افغانستان نیز درطول تاریخ نیت نیک درقبال افغانستان نداشته وهنوزهم متأسفانه پالیسی کشورهای همسایه دوگانه است ازیکسو ازحکومت افغانستان اعلام حمایت  نموده وازسوی دیگرانواع مختلف سلاح ومهمات دراختیار طالبان قرارداده وآنها را تجهیز می نمایند چنانچه اسناد موثقی دراین زمینه دردست است .

بی خبرازآنکه این ناامنی بالاخره روزی دامن این همسایه هارا نیزفراخوهد گرفت چنانچه آغازآنرامشاهده میکنیم.

افغانستان به مثابه شاه کلیدی است که قفل منطقه توسطه آن بازشده میتواند وهمچنان این کشورحیثیت شاهراه را درمنطقه داشته که آسیای مرکزی را به جنوب آسیا وشرق میانه وصل می نمایدوهرآن قدرتیکه تسلط کامل برافغانستان داشته باشد به مثابه تسلط داشتن کامل درمنطقه است.

بخاطرداشتن چنین موقعیت واهمیت ستراتیژیکی افغانستان درمنطقه است که تمامی قدرتها وخصوصا امریکا علاقه شدید به این کشورداشته ومصارف گزافی برای رسیدن به آن نموده است.روزنامه واشنگتن پست دررابطه به اهمیت ستراتیژیک افغانستان چنین می نگارد:

افغانستان هم ازلحاظ جغرافیایی وهم از نظرستراتیژیکی دارای اهمیت زیاد است. روزنامه می افزاید:

"قبل ازحمله یازده سپتامبرفقط عده محدودی امریکایی ها می توانستند افغانستان رادرروی نقشه تعیین کنند.اما دراین چندسال،بسیاری فهمیدند که حداقل افغانستان محل تقاطع تاریخی می باشد.سپاه سکندرکبیرافغانستان را باختر نامید،لشکرچنگیزخان مغلی ازطریق افغانستان به اروپا رفت وهرات مرکزپوهنتون آسیای میانه بود.افغانستان درقرن بیست ویکم نیزمسیرحمل ونقل موادمیان شمال وجنوب است که ازبندرکراچی دربحر هندآغازوبه کشورهای آسیای میانه می انجامد"[3].

افغانستان بحیث دروازه به آسیای میانه ،یک نقطه حساس درمناظره ستراتیژی نظامی بوده وعلاوه برمنطقه برای منافع ملی ایالات متحده امریکاومتحدین ناتواین کشورنیز دارای اهمیت فوق العاده می باشد.

بادرنظرداشت این واقعیت بودکه کمپنی یونیکال درزمان حکومت طالبان درجستجوی ساختن یک خط لوله انتقال نفت وگازازطریق افغانستان به بحرهندشد.

درحقیقت واقع شدن افغانستان برسرراه ابریشم اهمیت این کشوررا ازدیدگاه اقتصادی چند برابرنموده تااین کشورازلحاظ سیاسی درجایگاه خاصی قرار گرفته وبه این ترتیب ازاهمیت نظامی مهمی نیز بهره مندشده است. افغانستان علاوه برداشتن منابع سرشارزیرزمینی وذخایرغنی معدنی، اهمیت فوق العاده ترانزیتی دارد.ازهمین رو است که افغانستان ازگذشته های دورتاامروزدرمحراق توجه جهان گشایان قرار داشته ودرهرطرح استراتیژیک منطقه ای جایگاه مرکزی داشته است.

لاردکرزن وایسرای هند برتانوی درسال 1898م دررابطه به اهمیت منطقه چنین ابرازنظرنموده بود:"هربازیگرموفق تخته شطرنج این منطقه میتواند مدعی حکومت برجهان باشد"[4].

موجودیت گازدرترکمنستان ،طلادرازبکستان،پنبه درقرغزستان،گاز،طلا ومس دربلوچستان.یورانیوم،گاز،مس،زمرد ولاجورددرافغانستان وهمچنان ازآنجایی که حوزه بحیره کسپین که افغانستان مدخل ستراتیژیک آن می باشددارای 270ملیاردبیرل تیل (20فیصدمجموع ذخایرجهانی) و20ملیون مترمکعب  گازکه یک هشتم ذخایر جهانی می باشد،اهمیت افغانستان را چندین برابر بالا برده است.

افغانستان درمرکزچهارراه ستراتیژیک آسیای مرکزی ،جنوب شرق آسیاوشرق میانه موقعیت داشته که این موقعیت کشورعزیز ماراقهراوجبرادرحوادثی کشانیده که آفریننده گان اصلی آن بیگانگان بوده اند.

باید یادآورشد که بادرنظرداشت اهمیتی که این کشوردرمنطقه دارا می باشد،جامعه جهانی وخاصتاکشورهای منطقه ملزم است که برای آوردن ثبات دراین نقطه حساس،تلاش نموده ودیموکراسی نوپادرافغانستان را تقویت نماینددرغیرآن صورت اگرقدرتهای جهانی ومنطقه ای درفکر این باشندکه منافع شانرا درناامنی وبرافروختن جنگ درافغانستان می بینند کاملا راه غلطی را می پیمایندودرصورت ادامه پالیسی موجود،بالاخره روزی فراخواهد رسیدکه این بی ثباتی دامنگیرخودشان خواهند شد 























ناتو اهمیت افغانستان را درک می‌‌کند

شنبه ۱۹ سرطان ۱۳۹۵ 





نشست سران کشورهای عضو سازمان پیمان اتلانتیک شمالی یا ناتو دیروز شروع به کار کرد. ماموریت این سازمان در افغانستان دستور کار امروز نشست است. قرار است رییس‌جمهور افغانستان هم در نشست سران کشورهای عضوسازمان ناتو سخنرانی کند و از اجرای تعهدات کابل به جامعه جهانی بگوید. سران کشورهای عضو ناتو و مقام‌های این سازمان، پیش از برگزاری نشست وارسا، موضع خود را در مورد ماموریت افغانستان اعلام کرده بودند. بارک اوباما رییس‌جمهور امریکا اعلام کرد که ۸۴۰۰ نظامی‌ امریکایی را در افغانستان حفظ خواهد کرد. اوباما پیش از این گفته بود که روزی که او کاخ سفید را ترک کند، شمار نیروهای امریکایی در افغانستان ۵۵۰۰ نظامی‌ خواهد رسید، اما حالا این برنامه اجرا نمی‌‌شود.
مقام‌های سازمان ناتو هم اعلام کردند که سرِپانگهداشتن دولت و نیروهای امنیتی افغانستان برای ثبات و امنیت کشورهای عضو ناتو بسیار مهم است. این اظهار نظر هم نشان می‌‌دهد که ناتو اهمیت ماموریتش در افغانستان را درک می‌‌کند. به همین دلیل است که رییس‌جمهور امریکا هم شمار نظامیان کشورش را در ماموریت افغانستان کاهش قابل ملاحظه نداد. حق با همان مقام ناتو است که گفته است ثبات و امنیت در کشورهای عضو ناتو با سرپانگهداشتن نیروهای امنیتی افغانستان رابطه دارد. اگر نیروهای امنیتی افغانستان در جنگ با طالبان شکست بخورند، یا فروبپاشند، قلمرو افغانستان بار دیگر به مکانی ضد تمدن غربی و ارزش‌های حقوق بشری بدل خواهد شد.
هم‌چنان فروپاشی نهاد دولت و نیروهای امنیتی افغانستان سبب خواهد شد که نیروهای بنیادگرای مذهبی ضد غرب- آنانی که تمدن معاصر را دشمن خودشان می‌‌دانند- در تمام دنیا فعال شوند و سقوط حکومت افغانستان را فروپاشی اقتدار جامعه جهانی تصور کنند. ایجاد یک دارالخلافه کذایی در سوریه و عراق سبب شد که ده‌ها هسته تروریستی خفته در اروپا به یک خلیفه خودخوانده بیعت کنند و جوی خون در کشورهای اروپایی و امریکا راه‌اندازی کنند. حتا دارالخلافه کذایی «رقعه» به بیماران روانی هم فرصت عقده‌گشایی و کشتار فراهم کرد. اگر فردا در افغانستان نیروهای امنیتی ازهم بپاشند و دیگر دولتی وجود نداشته باشد، وضعیتی در دنیا به وجود خواهد آمد که حالا کسی نمی‌‌تواند آن را تصور کند. در آن صورت جنگ به پایتخت‌های کشورهای عضو ناتو کشیده می‌شود.
این موضوعات را امریکایی‌ها و کشورهای عضو ناتو به خوبی می‌‌دانند، به همین دلیل است که برای روی پا نگهداشتن دولت و نیروهای امنیتی افغانستان سرمایه‌گذاری می‌‌کنند و هزینه می‌‌دهند. تردیدی نیست که اگرکمک‌های ناتو و حضور محدود نظامی‌ آنان نباشد، چیزی به نام دولت و نهادهای نظامی‌ در افغانستان باقی نمی‌‌ماند. در این ۱۵ سال کشورهای عضو ناتو بار بزرگ مبارزه با تروریسم و حمایت از دولت افغانستان را به دوش کشیده‌اند. اما عوامل و منابع ناامنی و دوام جنگ، در بیرون از افغانستان و در پاکستان حضور دارند. جنگ طالبان را شیخ‌های پولدار عرب تمویل می‌‌کنند. این پول‌ها از کشورهای حاشیه خلیج فارس به حساب‌های طالبان در پاکستان واریز می‌‌شود. یا از طریق حواله در اختیار رهبران طالبان در پاکستان قرار می‌‌گیرد. پاکستان به طالبان زمینه داده است تا از بازار سیاه اسلحه و مهمات بخرند و نیروهای خود را از قلمرو آن کشور اکمال کنند.
تاحال ناتو فشار جدی بر پاکستان اعمال نکرده است. حتا در نشست‌های سران ناتو و وزیران خارجه و دفاع این سازمان، پیام روشنی به پاکستان فرستاده نشده است تا دست از حمایت مستقیم و غیرمستقیم طالبان در جنگ افغانستان بردارد. اگرفشار لازم سیاسی، دیپلوماتیک، مالی و اقتصادی بر پاکستان وارد شود، اسلام‌آباد مجبور خواهد شد که در برابر طالبان قرار بگیرد. القاعده هم در پاکستان مستقر است، سران این گروه از جمله ایمن‌الظواهری در پاکستان هستند. کشورهای عضو، چنان مشغول بمباردمان قلمرو خلافت ابوبکر البغدادی‌اند که خطر القاعده فراموش‌شان شده است. در صورتی که فشار لازم بر ارتش پاکستان اعمال شود، کار ناتو در افغانستان خیلی ساده می‌‌شود.




















اهمیت افغانستان برای ایران
ایراس؛ حسن بهشتی پور و دکتر ماندانا تیشه یار طی مقاله مشترک در سایت تحلیلی آنالیتیکا ازبکستان، به تبیین و تحلیل بیم ها و امیدهای ایران از خروج نیروهای آیساف از افغانستان پرداخته اند. ترجمه این مقاله در سه شماره در سایت ایراس منتشر خواهد شد. در قسمت دوم این نوشتار، نویسندگان معتقدند تلاش ناتو برای معرفی ایران به عنوان کشوری مداخله‌گر در امور داخلی افغانستان، تهدیدی برای همکاری های اقتصادی ایران و افغانستان به شمار می‌رود. آنچه در ادامه می خوانید دلایل اهمیت افغانستان برای ایران است:


1- دلایل امنیتی و سیاسی 

 دگرگونی‌ های افغانستان در گام نخست بر روی امنیت ایران تاثیر مستقیم دارد. مرزهای خاوری ایران در چهار دهه گذشته همواره از دگرگونی‌ های افغانستان تاثیر پذیرفته است. تا آنجا که اشغال افغانستان زیر چکمه‌ های ارتش سرخ شوروی در پنجم دی ماه 1357، سبب روان شدن آوارگان و پناهجویان افغان به سوی ایران شد؛ در زمان یورش نظامی ارتش آمریکا نیز در هفتم اکتبر 2001 به افغانستان به بهانه مبارزه با طالبان و القاعده، باردیگر ایران با پیامدهای کوچ افغان‌های آواره از جنگ روبرو شد.

مواضع غیر اسلامی و غیر انسانی دولت طالبان، ایران را از فروپاشی حکومت آنان خشنود ساخت؛ چرا که تهران، یکی از تهدیدهای مهم علیه امنیت ملی خود را برطرف شده می‌ دید و از این روی با کمک رسانی به نیروهای موسوم به جبهه متحد شمال به فروپاشی دولت طالبان در کابل شتاب بخشید. با این همه ایران حضور نیروهای آمریکایی و متحدانش را پس از فروپاشی طالبان در افغانستان  غیر ضروری  ارزیابی می‌ کرد. زیرا حضور این نیروها بهانه‌ ای شد تا گروه‌ های تروریستی عملیات خود را مبارزه در برابر اشغالگری جلوه دهند.


2- دلایل اجتماعی و فرهنگی 

 ایران و افغانستان با اشتراکات زبانی، قومی و مذهبی، همانندی‌ های فرهنگی فراوانی با یکدیگر دارند. کوچ میلیون‌ ها افغان به ایران در 35 سال گذشته و حضور نزدیک به 2 میلیون نفر از آنها در ایران امروز، اشتغال به کار آنان در شهرهای گوناگون و یا تحصیل در مدرسه‌ ها و دانشگاه‌ های سراسر کشور، خواه از دید اقتصادی و خواه آموزشی و پرورشی، این دو جامعه را در هم تنیده است. از سوی دیگر، چاپ کتاب و گاهنامه‌ ها و پشتیبانی از دانشگاه‌ ها و مدرسه‌ ها در تولید منابع علمی برای دانشجویان و دانش‌آموزان، شرایط خوبی برای همکاری های علمی میان مراکز دانشگاهی و پژوهشکده‌ های دو کشور فراهم ساخته است.

با این همه، ادعای ناتو از آنچه که آن را مداخله فرهنگی ایران می‌نامد، به روابط ایران و افغانستان در دهه‌ های گذشته آسیب رسانده است. آنها بر این باورند که استقلال افغانستان با گسترش فراورده‌ های فرهنگی ایران همچون کتاب، الگوها و نهادهای آموزشی ایرانی آسیب پذیر خواهد شد. برای نمونه، آنها از پخش کتاب‌ های درسی ایران در افغانستان و نیز شمار فراوان افغان‌ هایی که به دنبال آموزش عالی در ایران هستند، نام می‌برند.
ولی حقیقت فراموش شده آن است که گویش خاوری زبان فارسی، فارسی دری، زبان اصلی افغانستان به ویژه در زمینه‌ آموزش و بازرگانی است. سنت سخن گفتن به زبان فارسی در افغانستان دارای پیشینه‌ ای کهن است که توانسته فرهنگ‌ های گوناگون را فراتر از مرزهای ملی و فرقه‌ ای و حتا شیعه و سنی، یکپارچه سازد. از دید تاریخی، گرچه بسیاری از حاکمان افغانستان پشتون بوده‌اند، ولی فارسی، زبان اداری و رسمی آنان برجای ماند. [1] کوتاه آنکه انکار روابط نزدیک زبانی و فرهنگی ایران با افغانستان به افزایش بی‌ اعتمادی انجامیده و وضعیت دشواری را در گسترش ارتباط فرهنگی میان دو همسایه پدید آورده است.


3- دلایل اقتصادی 

 از دید اقتصادی، ایران یکی از بزرگترین کمک‌ کنندگان مستقیم به افغانستان است. پس از فروپاشی طالبان، تهران در نشست توکیو برای بازسازی افغانستان در سال 2002 مبلغ 560 میلیون دلار و در نشست لندن در سال 2006 صد میلیون دلار کمک نمود. تا پایان سال 2006، ایران یکی از انگشت شمارترین کشورهایی بود که همه وعده‌ های خود را به سرانجام رسانده بود. در نشستی جهانی که در جون 2008 در پاریس برای افزایش کمک به افغانستان برگزار شد، ایران به افغانستان وعده پرداخت 50 میلیون دلار کمک و 300 میلیون دلار وام در سه سال آینده را داد. در سال 2009 ایران چهارمین سرمایه گذار برتر افغانستان بود.

سرمایه گذاری ایران بیشتر در زمینه ساخت و ساز جاده‌ ها و پل‌ ها، انرژی، کشاورزی، بهداشت و درمان بوده است. این کمک‌ ها بیشتر پشتیبان و گسترش دهنده‌ طرح‌ های زیرساختی به ویژه راه و ترابری میان ایران، افغانستان و کشورهای آسیای مرکزی بوده است. همچنین یک طرح چند میلیارد دلاری برای اتصال راه آهن ایران به افغانستان و تاجیکستان در دست ساخت است. این گونه پیوندهای ترابری با ایران برای افغانستان و کشورهای آسیای مرکزی که به آبهای آزاد دسترسی ندارند، آنان را با اقتصاد جهانی آشتی داده و روابط بازرگانی با دیگر کشورها را افزایش می‌ دهد.

کمک‌ های ایران به ویژه در هرات که به آنجا برق و راه‌ های جدید کشیده و در بخش بازرگانی سرمایه‌ گذاری کرده چشمگیر است. ناتو گرچه سپاسگزار کمک‌ های ایران است؛ ولی همچنان درباره‌ انگیزه ایران دو دل است. مشارکت ایران در ساخت افغانستانِ پایدار، می‌ تواند راه را برای همکاری بیشتر دو کشور و شریکان آنان در آسیای مرکزی و هند هموار کند. ایران به هندوستان اجازه‌ داده تا ساخت یک جاده 215 کیلومتری که بندر چابهار در ایران را به ولایت نیمروز افغانستان وصل می‌کند، در دست گیرد. در سپتامبر 2008 به عنوان بخشی از یک طرح بزرگترِ 1/1 میلیارد دلاری به هزینه‌ هند، جاده تکمیل شد و راهروی ترابری تازه‌ ای به افغانستان محصور در خشکی بخشید. این جاده نه تنها فاصله‌ افغانستان تا خلیج فارس را 700 کیلومتر کوتاه‌تر نموده و انحصارطلبی پاکستان را در بازرگانی دریایی افغانستان درهم می‌شکند، که ایران را کارآمدترین مسیر ترابری از آسیای مرکزی به خلیج فارس می‌سازد.

افغانستان همچنین بازار خوبی برای کالاهای ایرانی است. آشکار است که هر گونه ناامنی در افغانستان، برای ایران سبب از دست رفتن بخشی از داد و ستد کالا و بازرگانی با این کشور می‌شود. از این رو، ایران همه تلاش خود را به کار می‌بندد تا از بروز ناامنی در افغانستان جلوگیری کند و بدین روش با پاسداری از مرزهای خاوری خود به منافع اقتصادی در بازرگانی با افغانستان آسیبی نرسد.

با همه آنچه گفته شد، تلاش ناتو برای معرفی ایران به عنوان کشوری مداخله‌گر در امور داخلی افغانستان، تهدیدی برای همکاری های اقتصادی ایران و افغانستان به شمار می‌رود. 


























اهمیت افغانستان در اسیا
توسعه نیافتگی افغانستان هرگز از اهمیت این سرزمین نمی کاهد. ابعاد مختلف اهمیت تاریخی, جغرافیایی, سیاسی, فرهنگی و اقتصادی افغانستان بدون در نظر داشتن توسعه نیافتگی آن توضیح داده می شود. 

اهمیت تاریخی:

افغانستان پیش از اسلام و در دوره ی اسلامی بخشی از خراسان بزرگ بوده است. در دوره ی اسلامی اهمیت تاریخی این منطقه از حوادثی چند هویدا است: تغییر حکومت از امویان به عباسیان تحت رهبری ابو مسلم خراسانی که خود باعث آمیختن فرهنگ فارسی و عربی شد؛ بر پایی نخستین حکومت نیمه مستقل از خلافت عباسی در شرق قلمرو اسلامی به وسیله ی طاهریان در خراسان که از آن پس حکومتهای دیگر راه کمال استقلال را پیمودند و وقوع اولین و آخرین شکست مغولان در هجوم گسترده به قلمرو اسلامی در پروان افغانستان.

گذشته از اینها افغانستان در مسیر راه قدیمی ابریشم قرار دارد. تجارت بین شرق و غرب در عالم قدیم از این راه تأمین می شد. یکی از دلایل عمده ی حمله ی مغولان به قلمرو اسلامی تسلط بر همین شاهراه بود که از طریق آن علاوه بر تبادل کالا, دین و فرهنگ نیز مبادله می شد.

اهمیت جغرافیای طبیعی:

کشور افغانستان در قلب آسیا و در محل اتصال فرهنگ و تمدن چین, هند, ایران و آسیای میانه قرار دارد. این سرزمین دارای رودهای جاری فراوان است که برخی چون رود کابل, رود هیرمند و هریرود به کشورهای مجاور می ریزد. آب این رودها در صورت مهار, علاوه بر تأمین آب شرب, کشاورزی و تولید برق در داخل, نیازمندیهای کشورهای همسایه را هم فراهم می آورد. کوهستانهای مرتفع پامیر, بام دنیا و مرکز افغانستان سرچشمه ی این رودها و سد طبیعی میان سرزمینهای شمالی و جنوبی آن است. به همین دلیل در دوره ی استعمار این نوار کوهستانی نقش عمده ای در رقابتهای روس و انگلیس پیدا کرده بود.

در صورتی که کشاورزی مکانیزه در افغانستان رونق گیرد, محصولات آن بسیار متنوع و سهم مهمی از صادرات کشور را به اقصی نقاط عالم تشکیل خواهد داد. دامداری صنعتی افغانستان نیز می تواند ثروت هنگفتی را به خصوص در قسمت فراورده های دامی عاید مردم کند. پوست قره گل و برک از صادرات قدیمی این سرزمین بوده است. اقتصاد افغانستان می تواند با توسعه ی کشاورزی و دامداری به شکوفایی برسد. به علاوه که معادن بسیار از جمله گاز, لعل و فیروزه در افغانستان وجود دارد. تنها معدن سنگ لاجورد در جهان مختص به افغانستان است.

اهمیت سیاسی:

افغانستان به خاطر اهمیت سوق الجیشی آن در دوران استعمار مورد رقابت روس و انگلیس قرار داشت. انگلیس سه بار در افغانستان شکست نظامی خورد و هیچ گاه این سرزمین, مستعمره واقع نشد. در عصر جنگ سرد نیز این کشور میدان رقابت دو ابرقدرت شرق و غرب بود. مقامات بلند پایه ی شوروی سابق و نیز رئیس جمهور آمریکا آیزنهاور از این کشور بازدید کرده اند. شکست نظامی روسها در افغانستان یکی از عوامل تسریع کننده ی فروپاشی شوروی و نظام دو قطبی و در نتیجه پایان جنگ سرد بود. طی دهه ی اخیر قرن بیستم تحولات عظیمی در اطراف افغانستان رخ داد که اهمیت تاریخی و سوق الجیشی آن را زنده کرد. چین به سرعت راه رسیدن به سطح یک قدرت اقتصادی برتر از ژاپن را در پیش گرفت. هند نیز فن آوری ارتباطات را به دست آورد و در رقابت با پاکستان به قدرتهای اتمی پرداخت. بهره برداری از منابع نفت و گاز آسیای میانه و خزر توجیه اقتصادی یافت. بنابر این تسلط بر افغانستان راهبرد کنترل قدرتهای منطقه و دروازه ی ورود به استراتژی جدید نظامی گری آمریکا به عنوان ابر قدرت یگانه جهان گردید. 

کشورهای نو استقلال یافته ی آسیای میانه راه ورود به آبهای آزاد را از مسیر نزدیکتر نسبت به ایران می جستند و این راه از افغانستان و پاکستان تأمین می شد.

در نظام تک قطبی گفتمان ((برخورد تمدنها)) که از جانب نظریه پردازان آمریکایی برای روی کار آوردن دموکراسی لیبرال به عنوان آخرین مرحله حکومتها و پایان تاریخ طرح شده بود, با حذف ((طالبان)) از صحنه ی سیاسی افغانستان در این کشور به اجرا در آمد. 

اهمیت اقتصادی:

افغانستان در مسیر راهیابی کشورهای آسیای میانه به آبهای آزاد قرار دارد. مسیر افغانستان- پاکستان نسبت به مسیر ایران حدود هزار کیلومتر کمتر و از نظر اقتصادی به صرفه تر است.

احداث راه آهن و جاده های ترانزیتی در افغانستان می تواند اهمیت تاریخی آن را از نظر تجاری برگرداند و راه ابریشم را احیا کند. حمل کالاها به وسیله راه آهن از شرق به غرب آسیا و بالعکس بسیار با صرفه تر از حمل دریایی است و مسافت و مدت حمل کالا را به شدت کاهش می دهد. (برابر اخباری که در تاریخ 27/1/83 از تلویزیون ج.ا. ایران به اطلاع رسید, راه آهن چین- روتردام هلند به طول سه هزار و هشتصد کیلومتر حمل کالا از طریق دریا به مدت چهل روز را به مدت هیجده روز از طریق خشکی کاهش خواهد داد.) با توجه به وجود نیروی کار فراوان و ارزان در افغانستان رسیدن به این موقعیت برای آن بعید نیست و فقط نیازمند ایجاد امنیت و برقراری نظام حکومتی پایدار است.

اقتصاد اروپا با پیوستن ترکیه به اروپای واحد می تواند خود را از طریق ایران و افغانستان به اقتصاد آسیا متصل کند. اقتصاد آسیا با پشت سر نهادن بحران مالی و فعال شدن اقتصاد جنوب شرقی آسیا به تدریج هویت می یابد. همچنین افغانستان بهترین منطقه ی توریستی از لحاظ داشتن مناظر بکر طبیعی و آثار باستانی برای جهانگردان و محققان از سراسر عالم است. در حالی که خاور میانه از بحران آب رنج می برد, افغانستان سرشار از رودهای آب شیرین است.

اهمیت فرهنگی:

پیش از اسلام دین بودا که بومی هند بود از طریق افغانستان امروزی به وسیله کوشان شاهان در یکی دو سده پیش از میلاد وارد چین و سرزمینهای خاور دور شد و بر فرهنگ آن حدود تأثیر گذاشت. 

پس از اسلام و در دوره ی بروز استقلال خواهی حکومتها از تسلط عرب و خلفای عباسی در دربار حکومتهای غزنویان و غوریان, زبان فارسی به اوج رشد و رواج خود رسید و در تمام شبه قاره ی هند نفوذ کرد. نفوذ زبان فارسی در شبه قاره مختصراً از طریق حکومتهای غزنویان و غوریان بود که مرکز اصلی آنها در افغانستان قرار داشت. دربار سلطان محمود غزنوی محل تجمع افرادی چون فردوسی و بیرونی گردیده بود. افغانستان زادگاه مشاهیری چون ابن سینای بلخی, فارابی, ناصر خسرو, سنایی غزنوی و مولانا جلال الدین بلخی است. اثر با ارزش ((من لا یحضره الفقیه)) از کتب فقهی اربعه نزد شیعه نوشته ی محمد بن علی بن بابویه قمی در مزار شریف افغانستان و به درخواست فردی از ساکنان آن نوشته شد.

موانع توسعه و پیشرفت در افغانستان:

از لحاظ طبیعی افغانستان در خشکی محصور است و به دریا راه ندارد, از این رو برای تأمین ارتباط و تجارت دریایی به پاکستان نیازمند است. در اثر سالها جنگ داخلی, اقتصاد کشور که بر پایه ی دامداری و کشاورزی (مالداری و زراعت) استوار بود از میان رفته و در قسمت زراعت کشت خشخاش و برداشت تریاک صرفه اقتصادی دارد. از لحاظ سیاسی هنوز حکومت مرکزی اقتدار کافی ندارد و مجاهدین در مناطق حاکمیت خویش مختارند. کشورهای کمک دهنده ی خارجی به دلیل عدم وجود امنیت لازم به وعده های خود عمل نکرده اند. 

ساختار قومی در افغانستان باعث یک کشمکش دائمی در درون حکومت بوده و اکنون نیز هست. این امر عدم اعتماد خارجی را برای سرمایه گذاری دامن می زند. در برنامه های توسعه به وسیله ی حکومتهای قبل هم توزیع مناسبی برای مناطق مختلف به لحاظ سطح در نظر گرفته نشده و برخی اقوام از آن بی بهره بودند. همچنین بی سوادی در میان مردم به شدت وجود دارد. آمار مناسبی نیز از جهت جمعیت و تخصصهای موجود و مورد نیاز برای برنامه ریزی وجود ندارد.

راهکار پیشرفت و توسعه از راه آموزش:

با نظر به اهمیتی که افغانستان از جنبه های گوناگون دارد و نیز با توجه به موانع توسعه آن, تنها راهکار دراز مدت برای توسعه افغانستان, آموزش است. باسواد کردن مردم و آموزش آنان نقش عمده ای در اقتصاد مالداری و زراعت افغانستان دارد؛ زیرا آنان را به روشهای بهتر در این دو زمینه رهنمون می سازد.

در یک دیدگاه کلی توسعه و رشد اجتماعی, اقتصادی و صنعتی به چگونگی نظام آموزش و پرورش بستگی دارد. در دوره های رشد صنعتی و نوسازی جامعه, از نظام آموزشی به منظور القای ارزشها و عادات جدید استفاده می شود تا از این راه زمینه ی پیشرفت و توسعه ی اقتصادی, سیاسی و اجتماعی تسهیل شود.

گسترش آموزش و پرورش و اهمیت یافتن دانش فنی و تخصصی در دوره های بازسازی و توسعه ی جامعه, می تواند به پیدایی نخبگان (Elites) جدید, و در نتیجه, به تحول در سلسله مراتب قدرت و منزلت منجر شود. چون در این شرایط, احراز مشاغل و مقامهای اجتماعی, مستلزم دانش و تخصص فنی و حرفه ای است؛ از این رو با احراز این مشاغل, افراد از منزلت اجتماعی و اقتصادی بالاتری برخوردار می شوند, هرچند که ممکن است آنان از منشأ اجتماعی پایینی برخاسته باشند.

بدین ترتیب موانع توسعه و پیشرفت در افغانستان به جز محصور بودن در خشکی همگی از راه آموزش در دراز مدت قابل رفع است. برای رفع مانع محصور بودن هم ناچار باید شبکه ی راههای ارتباطی کشور گسترش و نوسازی و راه آهن احداث شده و به راههای ارتباطی کشورهای همسایه مانند ایران و پاکستان متصل شود. با پرداخت حق ترانزیت از طریق راههای این دو کشور نیازهای افغانستان برطرف خواهد شد. هر گونه احداث, نوسازی و گسترش راههای افغانستان نیز با در نظر داشت جاده ها و راه آهن بین المللی آسیا و اروپا و کریدور شمال- جنوب که آسیای میانه را به آبهای گرم جنوب متصل می کند, باید طراحی و ساخته شود.



















اهمیت افغانستان برای امریکا

"جیمز بی کننگهام" و "رایان کراکر"، سفرای پیشین آمریکا در افغانستان طی یادداشتی در پایگاه خبری سی.ان.ان اظهار داشتند: نیروهای آمریکایی باید به حضور خود در کابل ادامه دهند. 


علت اهمیت افغانستان برای آمریکا  اتاق خبر 24: 
«جیمز بی کننگهام» و «رایان کراکر»، سفرای پیشین آمریکا در افغانستان طی یادداشتی در پایگاه خبری سی.ان.ان به بررسی دلایل اهمیت کابل برای واشنگتن پرداخته‌اند. 
  
در این یادداشت آمده است: ما در تابستان سال 2011 به کابل رسیدیم تا رهبری سفارت ایالات متحده در افغانستان را به عهده بگیریم. 
  
موج تهاجم نظامی ایالات متحده از اوجش که 100 هزار سرباز بود، فروکش کرده ‌بود. به جای آن، رویکرد غیرنظامی ایالات متحده با بیشتر از 1200 دیپلمات آمریکایی، کارمندان غیرنظامی و قراردادی‌ها در سراسر کشور اوج گرفته بود. 
  
آنان در شرایط دشوار و خطرناک کار می‌کردند تا مردم افغانستان را در بازسازی کشورشان کمک کنند. 
  
ما در کنار همکاران نظامی‌ خود، وظیفه داشتیم که استراتژی‌ را در پیش گیریم تا مسئولیت‌های امنیتی به سربازان افغانستانی انتقال یابند. 
  
هدف آن بود تا یک ساختار حمایتی نظامی و توسعه‌ای بین‌المللی به رهبری ایالات متحده به وجود آید، بر سر همکاری استراتژیک با افغانستان مذاکره شود و به مردم افغانستان کمک گردد که نخستین انتقال سیاسی دموکراتیک در تاریخ این کشور از یک رئیس جمهور به رئیس جمهور دیگر ممکن گردد. 
  
ما این کارها را در حالی انجام دهیم که وجود پناهگاه امن نیروهای طالبان را در پاکستان انکار می‌کردیم. 
  
نقش فعال سربازان آمریکایی در افغانستان به پایان رسیده‌ است (در واقع، این نقش تا دو سال پیش خاتمه داده‌شده بود) و نیروهای امنیتی افغانستان در برابر یک دشمن سرسخت می‌جنگند. 
  
بلی، آن‌ها به پیشرفت خود ادامه خواهند داد اما به پشتیبانی طولانی‌مدت ایالات متحده و دیگر شرکای این کشور نیاز دارند. 
  
در همین زمان، حکومت وحدت ملی به رهبری «اشرف غنی» و «عبدالله عبدالله» با وجود دشواری‌های فراوان و قابل‌پیش‌بینی برای تحقق همکاری سیاسی مورد نیاز، به تطبیق برنامه‌های خارجی و داخلی‌ خود ادامه می‌دهند. 
  
حکومت جدید افغانستان به دنبال بهبود روابط خود با کشورهای دیگر از جمله پاکستان بوده و هبود روابط با پاکستان با هدف تسهیل گفتگوهای طالبان و کابل نیز با موفقیت‌هایی همراه بوده است. 
  
مهمتر از همه، اشرف غنی و عبدالله تعهد افغانستان را نسبت به ارتباط با ایالات متحده و مبارزه با خشونت و تندروی اعلام کرده‌اند. 
  
اما هیچ‌ یک از این‌ها نباید به این معنا درک شود که ما سختی‌های پیش روی افغانستان و حکومت آن را دست‌کم بگیریم. 
  
پیامدهای اختلاف میان طالبان پس از مرگ ملا عمر هنوز نامشخص است و بمب‌گذاری‌های وحشیانه‌ اخیر در کابل که اکثر قربانیان آن غیرنظامی بودند، یادآور  بی‌رحمی طالبان‌ است. 
  
اما حرکت به پیش همچنان ادامه دارد و این بار مردم افغانستان واقعا به یک فرصت بی‌نظیر و تاریخی برای ساختن آینده‌ خود دست‌ یافته‌اند. واقعیت این است که آنان فرصتی بهتر از این نداشته‌ و نخواهند داشت. 
  
ایالات متحده سرمایه‌گذاری عظیمی در افغانستان کرده است و به همین دلیل نمی‌تواند به راحتی این کشور را به حال خود رها کند. 
  
ناکامی در افغانستان برای این کشور مصیبت‌بار، برای همسایه‌هایش خطرناک و برای ایالات متحده و سایر کشورهای جهان یک تهدید خواهد بود. 
  
برای رسیدن به موفقیت در افغانستان به 2 چیز نیاز است: شکیبایی و صبر استراتژیک ایالات متحده، پشتیبانی آن کشور در جایی که نیاز باشد و عملکرد سریع از سوی حکومت افغانستان برای تطبیق برنامه‌ اصلاحات که توسط رئیس جمهور غنی در جریان دیدار وی و عبدالله از ایالات متحده در ماه مارس مطرح گردید. 
  
زمانی که ما در افغانستان پیشگام شویم، شرکای بین‌المللی ما به دنبال ما خواهند آمد. 
  
با توجه به واقعیت‌های امنیتی افغانستان و ضرورت ادامه‌ مأموریت ایالات متحده برای مبارزه با فعالیت‌های تروریستی در افغانستان، ما معتقدیم که نیاز است تا نیروهای نظامی ایالات متحده بیشتر از آنچه اکنون برنامه‌ریزی‌شده، در این کشور باقی بمانند. 
  
رویدادهای اخیر این نیاز را بیش از پیش روشن ساخت. اگر ایالات متحده خطر واقعی از بین بردن امنیت ما را با خروج زود هنگام امکاناتی که تاکنون برای ثبات افغانستان ضروری‌اند به جان نمی‌خرد،‌ کاهش سربازان از سطح کنونی باید مبتنی بر شرایط و مأموریت‌ها باشد نه تقویم تعیین‌شده. 
  
در انتهای این یادداشت آمده است: ما به مردم و حکومت ایالات متحده اعتماد داریم که آنان این دوراندیشی را خواهند داشت که بودن واشنگتن در افغانستان  به مثابه بخشی از تلاش جهانی ما برای مبارزه با تروریسم و تندروی می‌باشد و این نبردی‌ است که آمریکا باید برنده آن شود. 




















رقابت چین و هند در افغانستان
افغانستان به لحاظ موقعیت از اهمیت زیادی برای بازیگران کلان سیاست در منطقه برخوردار است. این اهمیت برای ابرقدرت‌های اقتصادی و سیاسی از این جهت است که رقابت‌های اقتصادی جاگزین رقابت‌های سیاسی شده‌اند. چین و هند به عنوان دو رقیب پنداشته می‌شوند. رقابت‌های این دو کشور به رقابت‌های اقتصادی در سطح جهان میان کشورهای غربی و در رأس آن ایالات متحده‌ی امریکا ارتباط دارد. این دو کشور بیم از آن دارند که موقعیت اقتصادی و جیواکونومیکی‌شان در آسیا و بازار جهانی صدمه نبیند و از اهمیت این کشورها کاسته نشود. قدرت گرفتن چین از نگاه اقتصادی و دست‌یابی این کشور به بازار جهانی، نگرانی زیادی فراروی جایگاه و موقعیت برازنده‌ی امریکا ایجاد می‌کند و این به نحوی تأثیرات سوء به جایگاهِ امریکا و متحدانش در منطقه‌ی آسیا و به‌خصوص افغانستان دارد.

نقش چین در افغانستان از زمانی برجسته شده است که این کشور در صدد همکاری در زمینه‌ی آموزش نیروهای امنیتی افغانستان و سرمایه‌گذاری در عرصه‌ی معادن افغانستان برآمده است. این در حالی‌ست که آمریکا بیشتر در زمینه‌ی امنیتی و سیاسی با افغانستان همکاری داشته و برای مهو تروریسم و دهشت‌افگنی در این کشور و منطقه تلاش می‌کرده و چین در صدد راه‌سازی برای گسترش فرصت‌های اقتصادی در منطقه‌ی جنوب آسیا و افغانستان بوده است.

رقابت چین و هند

چین و هند که دو رقیب منطقه‌ای در آسیا‌ اند، قدرت‌های نوظهور اقتصادی و تسلیحاتی در منطقه‌ی آسیا اند که در تلاش گسترش و توسعه‌ی قدرت اقتصادی‌شان درسطح جهان اند. چین گرچند گام‌های مؤثر و بزرگی را نسبت به رقیب آسیایی‌اش، هند، برداشته است و آماده‌گی بیشتری برای فراهم‌سازی زمینه‌ی توسعه‌ی اقتصادی گسترده‌تر در سطح جهان دارد. این رقابت‌ها تنها در بخش اقتصادی خلاصه نمی‌شوند، در زمینه‌ی رقابت‌های نظامی و سیاسی هم این دو کشور رودرروی هم قرار دارند. این دو کشور در سی سال گذشته تنش‌های زیادی داشته‌اند و این تنش‌ها میان این دو کشور رقیب گاهی تأثیرات سوء و گاهی نیک در افغانستان داشته‌اند. این دو کشور در تلاش فرصت‌یابی در زمینه‌های اقتصادی و داشتن موقف خوب و روابط استراتژیک با افغانستان اند تا بتوانند از این طریق به منابع طبیعی دست‌نخورده‌ی افغانستان دست ‌یابند. این‌که این رقابت‌ها میان این قدرت‌های منطقه‌ای چه‌قدر به سود افغانستان اند، تا به ضرر، امری است که مستلزم داشتن یک سیاست معین و هم‌چنان ایجاد تعادل و موازنه میان این دوکشور از سوی دولت‌مردان افغانستان است که از این دو کشور به مثابه قدرت‌های بزرگ اقتصادی منطقه در زمینه‌ی بازسازی و امنیت کشور کار بگیر‌ند و این موازنه‌ی قدرت را به‌خوبی مدیریت کنند، ورنه تنش‌های مخرب و ویرانگر این دو قدرت همسایه باعث ایجاد ناامنی و تضعیف حاکمیت ملی و هم‌چنان استفاده‌جویی‌های منفی از منابع طبیعی کشور می‌شود و تأثیر سوء و جبران‌ناپذیری را بر اقتصاد کشور خواهد گذاشت.

چین تروریسم و افراط‌گرایی اسلامی را خطر و تهدید بزرگی برای امنیت خودش می‌داند، ولی تا کنون گام عملی‌ای را برای زدودن بسترِ فعالیت این گروه‌ها برنداشته است. در صورتی ‌که برای گسترس بازار تجارت جهانی و به دست آوردن فرصت‌های خوب اقتصادی-تجاری نیاز مبرم به امنیت دارد و باید این گروه‌ها را از سر راهش بردارد و این تنها زمانی امکان دارد که چین بتواند همکار سیاسی و اقتصادی‌اش، پاکستان را با خود داشته باشد و پاکستان را متقاعد بسازد تا در زمینه‌ی مبارزه با تروریسم و دهشت‌افگنی در منطقه تلاش به خرچ دهد و این باعث آماده‌سازی زمینه‌ی سرمایه‌گذاری در افغانستان و منطقه برای چین می‌شود. امری که تا هنوز پاکستان را به صورت جدی متقاعد و هم‌سو نکرده است. چین در زمینه‌ی امنیت می‌تواند نقش ارزنده‌تری نسبت به رقیبش یعنی هند در افغانستان بازی کند و این از اهمیت بالایی نیز برخوردار است. یگانه امیدواری‌ای که می‌توان از چین داشت، این است که پاکستان را در امر مبارزه با ناامنی و آوردن طالبان در پای میز مذاکره متقاعد کند. این در حالی‌ست که پاکستان‌‌ امنیت خودش را در ناامنی افغانستان جست‌وجو می‌کند و تا کنون به این باور نرسیده است که امنیت خودش مستلزم داشتن یک همسایه‌ی امن می‌باشد.

نکته‌ی دیگر این‌جاست که پاکستان و چین در رقابت جدی با هند به سر می‌برند. تلاش این دو کشور بر این است تا هند، نقش ضعیف‌تری در افغانستان داشته باشد. خوش‌بختانه انعطاف‌پذیری‌ای که از سوی هند در روابط با افغانستان تجربه شده است، خیلی امیدوار‌کننده بوده و از حد یک رابطه‌ی استراتژیک فراتر رفته و بیشتر نقش صمیمی و سخاوت‌گرایانه به خود گرفته است. اما چین از پاکستان به حیث یک مهره‌ی خوب در چالش‌آفرینی سر راه هند استفاده می‌کند و آتش رقابت منفی این دو کشور را شعله‌ور‌تر می‌کند تا بتواند هند را بیشتر سیاسی کند تا اقتصادی.

نتیجه‌گیری

چین دیگر خودش را دریافته است و بعد از این‌که به سوی یک اقتصاد توسعه‌گرا و نظام نوگرا رو آورده است، تهدیدی جدی برای رقیبان جهانی‌اش‌ شده است. چین دیگر یک کشور انزواگرا و انقلابی نیست که اقتصاد ضعیف و راکدی داشته باشد. چین بازار اقتصاد جهانی را در قبضه‌ی خودش درآورده است و این به معنای بازتولید یک رقیب قدرت‌مند برای ایالات متحده‌ی امریکا در آسیا بعد از اتحاد جماهیر شوروی است. دست‌یابی چین به منبع انرژی در منطقه و توسعه‌ی سرمایه‌گذاری در بخش‌های معادن و منابع طبیعی کشورهای جهان سوم و فقیر شاید موازنه‌ی قدرت اقتصادی و سیاسی را در منطقه و جهان ایجاد بکند و بتواند از تک‌قطبی‌شدن قدرت و تأثیرگزاری سوء آن روی کشورهای ضعیف و بی‌ثباتی چون افغانستان جلوگیری کند. وقتی افغانستان می‌تواند بستری برای سرمایه‌گذاری خوب‌تر باشد که بتواند موقعیت خوب ژیوپلیتیک خودش را دریابد و دولت‌مردان افغانستان مدیریت خوب داشته باشند و بتوانند موازنه‌ی این قدرت‌ها را با خود حفظ کنند، ورنه سیاست طرد و روی خوش نشان دادن به یکی، می‌تواند در بی‌ثباتی و ناامنی کشور کمک بکند و دامنه‌ی این معضل کلان ملی و کشوری بیشتر امتداد می‌یابد و افغانستان نمی‌تواند این کشورهای قدرت‌مند اقتصادی را در بطن خویش جا بدهد و از آن‌ها استفاده‌های کلان اقتصادی کند.






















حضور روسیه در افغانستان؛ منافع و چالش‌ها


مقدمه

دو دهه از عقب‌نشینی تحقیرآمیز اتحاد شوروی از افغانستان می‌گذرد و هرچند مقامات کرملین به تکرار بر عدم تمایل روسیه به بازگشت به افغانستان تأکید کرده‌اند، اما امریکا به تبع گرفتار آمدن در باتلاق این کشور، تلاش‌های زیادی را برای وارد کردن مسکو به این معرکة بی‌سرانجام از جمله زیر عناوین مختلفی چون مبارزه با مواد‌مخدر و بازسازی نیروهای امنیتی افغانستان مطمح‌نظر قرار داده است. صرفه‌نظر از این فشارها، افغانستان اهمیت زیادی برای روسیه دارد که در درجه اول امنیتی و در وهلة بعد ژئوپولیتیکی است. در این میان، هرچند روس‌ها همواره از گسترش ناتو به سمت شرق و مرزهای خود نگران بوده و بارها و به انحاء مختلف این مخالفت را با شرکاء غربی خود اعلام کرده‌اند، اما به تبع بروز تحولات منطقه‌ای و بین‌المللی و به ویژه پس از نشست سران ناتو در لیسبون، به نحو قابل تأملی قول مساعدت و همکاری با ناتو در مسائل افغانستان را داده‌اند. روندهای اخیر نیز از همکاری گسترده‌تر روسیه با امریکا و ناتو در افغانستان نه تنها در ابعاد اطلاعاتی و بشردوستانه، بلکه عملیات مشترک حکایت دارد.

اهمیت افغانستان برای روسیه
افغانستان از جهات گوناگونی برای روسیه واجد اهمیت می‌باشد. یکی از دلایل این اهمیت حضور نظامی آمریکا و ناتو در افغانستان است که این حضور برای روسیه اهمیتی راهبردی دارد. یکی دیگر از دلایل اهمیت افغانستان برای روسیه این مورد است که روس‌ها نگران ورود اسلام رادیکال از طریق افغانستان به منطقه آسیای مرکزی را که در آن دارای منافع حیاتی می‌باشند دارند. همکاری با غرب برای مبارزه علیه تولید مواد مخدر در افغانستان دیگر مورد اهمیت افغانستان برای روسیه می‌باشد. این مساله از این جهت برای روسیه اهمیت دارد که این کشور درصد بالایی را در مصرف مواد مخدر در جهان دارد که عمده این مواد از افغانستان وارد روسیه می‌شود. این مساله باعث شده تا روس‌ها بارها از ناتو و امریکا به جهت سهل‌انگاری در مبارزه با مواد مخدر در افغانستان انتقاد کنند. حال روس‌ها می‌خواهند با همکاری آمریکا و ناتو و به طور مستقیم و با اطمینان بیشتری این مبارزه را دنبال کند. روس‌ها اهداف گوناگونی را در افغانستان دنبال می‌کنند. یکی از اهداف جدی روسیه از حضور در افغانستان جلوگیری از گسترش و ناآرامی و تروریسم به منطقه آسیای مرکزی و مرزهای روسیه است. روس‌ها که در این منطقه منافع دراز مدتی دارند از این مساله نگرانند که ناآرامی‌های موجود در افغانستان به داخل فدراسیون روسیه کشانده شود. روسیه که همواره از جریانات اسلامی ضربه دیده است قصد دارد تا این مسئله را با جدیت خاصی دنبال کند. از نطر روس‌ها پاکستان و افغانستان به مرکزی برای پرورش تروریسم تبدیل شده‌اند که این روند منافع روسیه و دولت‌های آسیای مرکزی را به شدت تهدید می‌کند. همچنین حضور بخشی از نیروهای طالبان در شمال افغانستان و هم مرز با جمهوری‌های آسیای مرکزی نگرانی روس‌ها را دو چندان می‌کند(1)
علاوه بر موارد فوق یکی دیگر از عواملی که اهمیت افغانستان را برای روسیه بالا می‌برد پروژه خط لوله تاپی یا ترانس-افغان است که قرار است گاز ترکمنستان را از طریق افغانستان و پاکستان به هند برساند. روس‌ها اعلام کرده‌اند که احتمال زیاد شرکت گازپروم در این پروژه مشارکت خواهد داشت. بازگشت طالبان به قدرت در افغانستان جریان ورود هروئین و همچنین ورود نیروهای جهادی از افغانستان به سراسر منطقه را ترویج خواهد کرد که از این طریق می تواند وارد قلمرو روسیه شود و شورش‌های ملی‌گرایانه، حملات تروریستی و ترور در قفقاز شمالی را تشویق کند. در نتیجه روسیه به ارائه کمک به آمریکا و ناتو جهت تسهیل عملیات آنها و تامین تدارکات لازم برای نیروهای آنها می‌پردازد. علاوه بر این روسیه امیدوار است که در افغانستان پس از جنگ مشارکت زیادی داشته باشد. هرچند برخی از نخبگان نظامی و سیاسی به دلایل قانع کننده‌ای از جمله این که مداخله نظامی آمریکا در افغانستان به نفوذ بیشتر غرب در منطقه آسیای مرکزی می انجامد و آمریکایی ها و اروپایی ها از حضور در منطقه آسیای مرکزی و افغانستان هدفی جز طمع داشتن به منابع انرژی و کنترل مسیر‌های خط لوله نفت و گاز ندارند، اما مقامات روسیه در ادامه همکاری‌های خود با آمریکا و ناتو قول همکاری و مساعدت در افغانستان را به آنها داده‌اند(2)
افغانستان یکی از نگرانی‌های سیاست خارجی روسیه است. اوضاع بی ثبات در افغانستان به ویژه وجود مواد مخدر، افراط‌گرایی اسلامی و فساد روسیه و متحدان استراتژیکش را در آسیای مرکزی تهدید می‌کند. روسیه برای رفع این چالش ها به دنبال این است که به طور فزاینده‌ای نقش فعالی را در بازسازی و ثبات افغانستان در سطوح مختلف روابط دوجانبه، منطقه‌ای و بین‌المللی ایفا کند. بنابراین روسیه و غرب دارای منافع مشترکی در افغانستان هستند و مسکو از تلاش برای مشارکت بین‌المللی در افغانستان به رهبری غرب خرسند است. مشارکت روسیه در بازسازی و درگیر شدن در مسائل افغانستان در نتیجه تعدادی از عوامل است که به منافع ملی روسیه و نقش رو به رشد این کشور در نظام منطقه‌ای و جهانی اشاره دارد. به رغم پایان یافتن رژیم طالبان در سال 2001 افغانستان همچنان منبع تولید تهدیدات برای روسیه و چالش‌هایی را برای امنیت روسیه و متحدانش در آسیای مرکزی ایجاد می‌کند. این چالش ها عبارتند از قاچاق مواد مخدر، افراط‌گرایی اسلامی و تروریسم، بی‌ثباتی سیاسی و فساده گسترده در افغانستان که باعث نگرانی روسیه است. افغانستان با وجود تمام مشکلاتش بار دیگر به عاملی مهم در سیاست خارجی روسیه تبدیل شده است. هدف روسیه از مشارکت در ائتلاف بین‌المللی در افغانستان و پشتیبانی از تلاش‌های جامعه جهانی از بین بردن تهدیدات ناشی از این کشور به منافع خود است.(3)

همکاری روسیه با آمریکا و ناتو در افغانستان
روس‌ها که طی یک سال گذشته سطح همکاری‌های خود را با آمریکا و ناتو بالا برده‌اند در صدد این هستند که در افغانستان نیز این همکاری ها را ادامه دهند. در اجلاس اخیر ناتو در لیسبون علاوه بر این که اعضای ناتو توافق کردند که تا سال 2014 کنترل امنیت افغانستان را به طور کامل در اختیار نیروهای افغان قرار دهند، بر همکاری با روسیه با این سازمان در افغانستان تاکید زیادی شد. ‌وجود منافع مشترک در افغانستان و از آن گذشته هزینه‌های زیادی که آمریکا در طول 9‌ سال گذشته در افغانستان متحمل شده و همچنین نزدیک شدن به تاریخ اعلام شده در‌سال 2011 برای خروج آمریکا از افغانستان، موجب شده تا اکنون واشنگتن به دنبال یافتن متحدان منطقه‌ای باشد تا بتواند با تکیه بر‌آنها و سپردن بخشی از امور افغانستان به ‌این متحدان جدید خود را از افغانستان بیرون بکشد.‌ بر ‌همین اساس، در‌سال گذشته ارتباطات اطلاعاتی گسترده‌ای میان روسیه و آمریکا در امر مبارزه با تولید و قاچاق مواد مخدر در افغانستان برقرار شده است. هم اکنون نیمی از مواد مخدر تولید شده در افغانستان از طریق مرزهای روسیه به نقاط دیگر انتقال می‌یابد و مسکو معتقد است که بهترین راه برای متوقف کردن‌این پدیده مقابله با آن در محل تولید است.‌ در گذشته مقامات روسی و از جمله ویکتو ر‌ایوانف رئیس بخش مبارزه با مواد مخدر روسیه انتقادات تندی را از عملکرد آمریکا در افغانستان و نقش آن در افزایش تولید مواد مخدر می‌کردند اما هم اکنون‌این انتقادها جای خود را به همکاری داده‌اند. ‌تایم در ادامه مطلب خود می‌نویسد‌: همکاری روسیه با ناتو در مورد افغانستان در گذشته بسیار محدود بود اما اکنون روسیه یکی از متحدان اصلی ناتو در افغانستان محسوب می‌شود و مذاکراتی نیز میان کابل و مسکو برای تجهیز ارتش افغانستان از سوی روسیه آغاز شده است(4)
در اجلاس لیسبون روسیه موافقت کرد تا علاوه بر اجازه عبور تجهیزات از خاک خود به افغانستان، 17 بالگرد در افغانستان وارد کند. در واقع یکی از عوامل مهم همکاری روسیه با ناتو در افغانستان این است که روس‌ها نگران این امرهستند که است که شرایط افغانستان آن قدر وخیم شود که آمریکا و ناتو به صورت ناگهانی این کشور را ترک کنند و ظاهراً چنین دورنمایی روسیه را وادار کرده است تا با نیروهای ناتو همکاری بیشتری داشته باشد(5) مدویدیف در یک اظهار نظر گفته است که بین روسیه و کشورهای غربی بر سر حمل و نقل محموله‌های نظامی به افغانستان و همچنین کمک روسیه به تلاش‌های بین‌المللی در این کشور جنگ زده توافق حاصل شده است. رئبس جمهور روسیه تاکید کرده است که روسیه به دنبال آن است که افغانستان به کشوری مدرن، موثر و عاری از خشونت و تجارت مواد مخدر تبدیل شود. از نظر وی روسیه اماده همکاری با شرکای خود در اتحادیه اروپا و ناتو به منظور ایجاد افغانستان مدرن و موثر بر سر موضوعات مختلف می‌باشد(6)
سازمان پیمان آتلانتیک شمالی (ناتو) تلاش می‌کند، روسیه را به‌وسیله مواد‌ مخدر مورد تهدید قرار داده و این کشور را به ‌همکاری بیشتر در جنگ افغانستان وادار کند. ناتو می‌خواهد این پیام را به مسکو بفرستد که همکاری با این سازمان در حمایت از جنگ افغانستان می‌تواند به قطع جریان مواد‌مخدر به داخل روسیه منجر شود. روسیه در راستای سیاست خود برای حمایت از اقدامات ناتو در افغانستان، حریم هوایی خود را به روی هواپیماهای نظامی آمریکایی حامل محمولات نظامی و تدارکات به افغانستان گشوده است. این کشور همچنین به کمک‌های تسلیحاتی به ارتش افغانستان می‌پردازد و در هفته‌های اخیر ‪ ۱۶ فروند هواپیما حامل اسلحه و مهمات برای وزارت کشور افغانستان به این کشور اعزام شد. روسیه همچنین قصد دارد چندین فروند بالگرد به ارتش افغانستان تحویل دهد و شماری از این نوع بالگردها را هم به آمریکا برای استفاده در افغانستان بفروشد.

حضور نظامی و غیر نظامی روسیه در افغانستان
در حالی که امریکا و متحدانش در اندیشه خروج تدریجی از افغانستان هستند، روسیه فعالیت‌هایی را برای افزایش حضور خود در افغانستان آغاز کرده است. روسیه می خواهد در افغانستان سرمایه‌گذاری گسترده‌ای در زمینه‌های زیرساخت ها، معادن و منابع انرژی داشته باشد که این موارد مورد موافقت امریکا نیز هست. اما این که روس‌ها در زمینه حضور نظامی تا چه حد در افغانستان وارد بازی می‌شوند هنوز زیاد معلوم نیست. رابطۀ روس‌ها با دولت افغانستان بعد از آنکه ظاهراً رابطه میان کرزای و دولت اوباما به سردی گرایید، ایجاد شد. زمانی که کرزای تهدید کرد که در صورتی امریکایی‌ها او را زیر فشار قرار دهند، او از کشور‌های دیگری کمک و سلاح به دست خواهد آورد. اما بعد از آنکه ناتو تمایل خود را به ارسال نیروی نظامی روسیه نشان داد، این راه بیشتر باز شد و چندی پیش نیز یک محمولۀ بزرگ سلاح و مهمات روسی به افغانستان آمد و یک گروه از روس‌ها با نیرو‌های امریکایی در نابودی چند لابراتوار مواد مخدر در شرق افغانستان شرکت کردند و به این صورت از سال گذشته به این سو پای روس‌ها در بخش‌های مختلف افغانستان باز شده است.
روس‌ها اعلام کرده‌اند که در افغانستان حضور نظامی نخواهند داشت و حضور آنها در افغانستان تنها جنبه غیر‌نظامی خواهد داشت. آناتولی سردیوکوف، وزیر دفاع روسیه در یک اظهارنظر این امر را بیان داشته است. وی در ادامه با اعلام آمادگی روسیه برای کمک به آمریکا و ناتو برای انتقال تجهیزات به افغانستان بیان داشته است که سیاست روسیه حمایت از عملیات نیروهای خارجی در افغانستان برای مقابله با افراط گرایی و کمک به تامین امنیت منطقه است. وزیردفاع روسیه همچنین افزود، مسکو خواهان برقراری ثبات در افغانستان،بویژه کاهش کشت خشخاش و تولید مواد مخدر دراین کشوراست. وی خاطر نشان ساخت، مسکو و ناتو درباره ترانزیت محموله‏های این سازمان از طریق قلمرو روسیه به مقصد افغانستان و بالعکس، توافق کرده‌اند. تاکید روسیه بر عدم‌حضور نظامی این کشور در افغانستان، متاثر از دو عامل کلیدی در سیاستگذاری مسکو درباره جنگ افغانستان است. نخست آنکه، مردم افغانستان خاطره اشغال ده ساله این کشور توسط روس‌ها در سال‌های 1979 تا 1989 را فراموش نکرده‌اند و اشغال‌گران نیز طعم تلخ شکست در افغانستان و خروج شرمسارانه از این کشور را از یاد نبرده‌اند. 
بر همین اساس، مقامات دولت روسیه به منظور تلطیف اذهان عمومی در افغانستان در قبال سیاست‌های مسکو، در بیش از 9 سال گذشته همواره تلاش کرده‌اند با دوری جستن از مشارکت نظامی در این جنگ، تصویری مثبت از خود دراین رخداد مهم بین‌المللی در نزد مردم افغان، ارائه کنند. البته مقامات کرملین به منظور حفظ روابط خود با ناتو و آمریکا و همچنین به رخ کشیدن نقش کلیدی خود در مناقشات بین‌المللی، با انتقال تجهیزات مورد نیاز برای نیروهای خارجی مستقر در افغانستان از خاک روسیه موافق کرده‌اند. عامل دیگر در سیاست روسیه برای عدم حضور نظامی در افغانستان، پرهیز از مشارکت در جنگی است که شکست طراحان و عاملان آن هر روز بیشتر می‌شود. مسکو با وقوف به ناکامی ناتو و آمریکا در جنگ افغانستان و مجبور شدن آنان به آغاز خروج نیروهای خود از این کشور ازسال آینده میلادی،حاضر نشده است نام روسیه نیز در پرونده شکست در جنگ افغانستان، ثبت شود. بنا براین، دولت روسیه درسال‌های اخیربا تقویت مناسبات خود با دولت افغانستان، بیشتر به دوره زمانی پس از خروج نیروهای خارجی از این کشور چشم دوخته است. 
مقامات روسی امیدوارند، پس از خروج آمریکا وناتو ازافغانستان و واگذاری مسئولیت امنیتی به دولت این کشور، بتدریج زمینه برای حضور شرکت‌های روسی در بازسازی افغانستان فراهم شود.به نظر می رسد،با توجه به دیدگاه بسیارمنفی مردم افغانستان به آمریکا و ناتو، قاعدتا بستر برای تحکیم همکاری مسکو- کابل مساعدتر خواهد بود(7(. از نظر روس‌ها هیچ احساسی در ارسال نیروهای روسی به افغانستان وجود ندارد. روس‌ها بیان می دارند که مشکلات موجود در افغانستان می تواند بدون حضور نیروهای روسی در این کشور و به دست نیروهای ائتلاف چند‌ملیتی و ناتو حل شود. هرچند آندرس راسموسن گفته بود که روسیه و ناتو باید همکاری در مقابله با قاچاقچیان مواد مخدر در افغانستان را تقویت کنند اما روس‌ها هیچ تمایلی به ارسال نیرو به افغانستان از خود نشان نمی‌دهند. روس‌ها امیدوارند که ناتو تا حد معینی از منافع ملی روسیه در افغانستان دفاع کند.(8)

نتیجه‌گیری
به نظر می‌رسد که مشارکت روسیه در افغانستان در زمینه حضور نظامی بسیار محدود باشد. این مشارکت احتمالا فقظ شامل مواردی از قبیل آموزش خلبانان افغان، آمورش نیروهای امنیتی افغانستان، همکاری با آمریکا و ناتو در مبارزه با مواز مخدر و همچنین حمل و نقل و بهبود راههای تدارکاتی برای ناتو خواهد بود. روس‌ها اعلام کرده‌اند که حاضرند بخشی از نیروهای امنیتی و پلیس افغانستان را در خاک روسیه آموزش دهند و یا در بازسازی افغانستان مشارکت می‌کنند اما به طور کلی باید گفت که علی رغم تمامی مسائل از جمله منافع روسیه در افغانستان و یا همکاری با ناتو در این کشور ورود روسیه به مسائل افغانستان به معنای اعزام نیروی نظامی به این کشور نخواهد بود. بعد از فروپاشی اتحاد شوروی، روابط روس‌ها با افغانستان چرخش قابل توجهی پیدا کرده، روس‌ها چندین بار تجاوز شان به افغانستان را اشتباه بزرگ ارزیابی کرده و بار ها اذعان نمودند که در افغانستان شکست خورده‌اند و به دیگران نیز توصیه کرد ند که باید از این شکست پند بگیرند و به همین خاطر تلاش‌های اخیر ناتو برای شرکت دادن نیرو‌های نظامی روسیه در مبارزه علیه تروریزم در افغانستان به جای نرسیده است. روس‌ها با اینکه جداً از ارسال نیرو به افغانستان می‌پرهیزند، اما علاقمند آموزش نیرو‌های نظامی افغانستان و فروش سلاح به افغانستان هستند، زیرا روس‌ها افغانستان را به عنوان نقطۀ مهمی درمنطقه دانسته و ده سال در این‌جا حضور نظامی داشته‌اند.

























اهمیت افغانستان برای شانګهای

محمداشرف غنی رییس جمهور کشور با انتقاد از عملکرد برخی از کشورها در امر مبارزه با تروریزم، خطاب به سران کشورهای عضو سازمان شانگهای گفته است که تروریسم از خاک شما وارد افغانستان می شود.

آقای غنی که در پانزدهمین نشست سران سازمان همکاری های شانگهای، روز جمعه، در روسیه سخن می گفت اظهار داشته است: ” از کشورهای شما تعداد زیادی تروریست به افغانستان می‌آیند و از قلمرو ما علیه شما استفاده می‌کنند و ما به نمایندگی از شما با آنها می‌جنگیم.”

وی از آسیای مرکزی، چین، پاکستان، روسیه، عربستان سعودی و خاورمیانه به عنوان مناطقی نام برد که به گفته او تروریستان از آنجا به افغانستان می‌آیند.

او در بخش دیگری از سخنان خود گفته است که تروریسم و مواد مخدر تهدیدی مشترک برای همه کشورهای منطقه است و مبارزه با آن نیازمند همکاری منطقه‌ای است.

وی با تایید حضور شبه نظامیان داعش در کشور گفته است: ” در این اواخر ما دو نفر از رهبران مهم داعش و طالبان پاکستانی را از بین بردیم.”

وی در این نشست افزوده است: ” از افغانستان دو تصویر به نمایش گذاشته می‌شود، یکی تروریزم، مواد مخدر و بی‌ثباتی و دیگر تصویر ملتی که با وجود جنگ اعلام ناشده و مصایب آن، به انتخابات باور دارد و ۳۷ درصد رای‌ دهندگانش را زنان تشکیل می‌دهند و برای توسعه اقتصادی منطقه، فرصت‌های بالقوه زیادی فراهم می‌کند.”

گفتنی است که آقای غنی در حاشیه اجلاس شانگهای، دیدارهایی جداگانه نیز با رهبران روسیه، ایران، چین و هند داشت.

حفیظ الله مصداق، این موضوع را باحضور ” سیدنورالله راغی ” و داکتر ” محمد اکرم عارفی ” استادان دانشگاه، دربرنامه « آخرخط » به بحث و بررسی گرفته است.





















منافع امریکا در افغانستان

در چند سال اخیر بعد از عملیات قوای بین المللی تحت رهبری امریکا در افغانستان که سبب سقوط رژیم طالبان شد، این سوال همیشه به گوش می رسد که منافع امریکا و پیمان ناتو در افغانستان واقعاً چیست؟

چرا ایالات متحده و متحدین آن ها در پیمان ناتو، ملیاردها دالر را در این کشور ویران شده در جنگ به مصرف می رسانند و ده ها هزار عسکر خود را به این کشور فرستاده، به خطر حیاتی روبرو می سازند؟

روزنامه واشنگتن پوست در شماره اخیر خود می نویسد :
اگر امریکا و ناتو در افغانستان و پاکستان به ناکامی روبرو شود، ضربات این عمل بر حیثیت و اعتبار امریکا به حیث یک قدرت بزرگ جهانی تحمل نا پذیر خواهد بود و رییس جمهور اوباما در اعلان ستراتیژی جدید خویش در مورد افغانستان باید این موضوعات را در میان می گذاشت تا می توانست قناعت مردم امریکا را برای اشتراک کشورش در این جنگ بهتر حاصل کند.

به نوشتهء روزنامه واشنگتن پوست در بحث ها در مورد نتایج جنگ در افغانستان سه نکته باید همیشه مد نظر گرفته شود:

• اول موقف امریکا در قرن 21 .
به نوشته روزنامه از مقامات در پیکن و ماسکو تا دزدان دریایی سومالیا و رهبران انقلاب اسلامی ایران همه امروز تلاش های امریکا را در افغانستان به طور دقیق تحت نظر دارند و قضاوت نهایی آن ها در مورد امریکا به پیروزی و ناکامی آن کشور در افغانستان رابطه می گیرد. 

ناکامی برای بزرگترین قدرت نظامی جهان که بزرگترین پیمان نظامی دنیا هم در پهلوی آن قرار دارد و آنهم در مقابل یک گروه که نه قوای هوایی دارد، نه ستلایت ،نه تجهیزات و نه هم نظم جنگی، محدودیت قدرت امریکا را برملا خواهد ساخت. 

به نوشته روزنامه دوران جهان یک قطبی به پایان رسیده است، اما ناکامی در افغانستان و پاکستان سند رسمی خاتمهء آن به شمار خواهد رفت و همان طوری که امپراطوری شوروی بعد از شکست در افغانستان سقوط کرد، شکست در افغانستان می تواند برای امریکا هم به حیث یک قدرت بزرگ جهانی آغاز فروپاشی باشد.

در این جا تنها قدرت نظامی مطرح نیست. امریکا امروز بحیث مرکز اساسی مبارزه با فاشیزم، استبداد ، رژیم های غیر عادل و مرکز مبارزه علیهء تجاوز و پامال شدن عدالت اجتماعی به شمار می رود. اگر امریکا این موقف را از دست به دهد، ضربه معنوی هم به آن وارد خواهد شد و علاوه بر آن هیچ کشوری دیگر هم جرات نخواهد کرد که بعد از امریکا برای بدست آوردن این موقف در جهان، تلاش کند.

• دوم موقف امریکا در جهان اسلام مطرح است که رییس جمهور اوباما دروازهء آشتی را با آن باز کرده است. به نوشته روزنامه در جهان اسلام فعلاً تعداد طرفداران القاعده زیاد نیست و همه این موضوع را درک کرده اند که این سازمان برای مشکلات اجتماعی، صحی ، تعلیمی و دیگر مشکلات جوامع راه حل ندارد و نه می تواند برای مردم جای کار و سرپناه پیدا کند، اما ملیارد ها مسلمان به شکل طبیعی همه وقت به موازنه قدرت نگاه می کنند و همیشه از قهرمان و یا برنده استقبال می کنند. اگر امریکا در این جنگ به شکست روبرو شود، موقف القاعده و رهبران آن به حیث فاتح قوی تر خواهد شد. این عمل ضربات شدید بر ارزش های جهانی که امریکا برای تقویه آن مبارزه دارد، وارد خواهد کرد و تهدید امنیتی به آن هم بیشتر خواهد شد. 

• در قدم سوم منافع امریکا در ساحه فراخ تر، در تمام منطقه از جمله هند و ایران مطرح می باشد. ستراتیزی امریکا بدون شک بر هندوستان که بزرگترین دموکراسی جهان می باشد، بی تاثیر نه خواهد بود، زیرا این کشور هم از سوی افراط گرایان که از پاکستان حمایت می شوند ، تهدید می شود. ناکامی امریکا در مقابل افراط گریان در افغانستان و پاکستان این افراد را جسور تر خواهد ساخت. در نتیجه تهدید به هندوستان هم بیشتر می شود. 

در سوی دیگر ایران موقعیت دارد که با افغانستان و پاکستان هم سرحد است. به نوشته روزنامه، ایران مانند عراق افغانستان را هم یک میدان غیر مستقیم جنگ با امریکا می شمارد.

ناکامی امریکا در افغانستان و پاکستان موقف رژیم مستبد ایران را تقویت خواهد کرد. این عمل دو پی آمد خواهد داشت. در داخل کشور تیشهء رژیم ایران برای ریشه کن ساختن مخالفین دسته پیدا می کند و علاوه بر آن ایران برنامه های اتمی خود را گسترش خواهد داد که این عمل جامعه جهانی را نیز تهدید می کند. 

روز نامه می افزاید:
بسیاری امریکایی ها از جنگ در افغانستان خسته شده اند. همه در بارهء قربانی های جانی و مصارف گزاف که در این جنگ، برای کمک به افغانستان صورت می گیرد، نا راحت هستند و این که مردم افغانستان چه مصیبت های را از سر می گذارند سوال دیگریست. 

به نوشته روزنامه واشتنگتن پوست:
این درست است که تعداد زیاد مردم در بارهء عملی شدن ستراتیژی رییس جمهور اوباما در این مقطع معین زمانی شک و تردید دارند، اما ارزیابی که در ظرف 18 ماه دیگر از سیاست امریکا در افغانستان صورت می گیرد موقف و اهداف امریکا را نه تنها در این کشورها بلکه اهداف و منافع آن را فراتر از این منطقه، در درازمدت هم تعیین می کند. 





















هداف پیدا و پنهان امریکا در افغانستان 
 






در پی تصمیم امریکا برای نابودی سازمان های تروریستی در سطح جهان ـ بخصوص در افغانستان ـ و بازگرداندن هیبت سابق خود که به سبب عملیات انتحاری هوایی 11 سپتامبر در شهرهای واشنگتن و نیویورک در هم شکسته شده بود، دو هدف پیدا و آشکار برای حمله به افغانستان، یا دیگر کشورهای خاورمیانه می توان تصور کرد.

البته شکی نیست که امریکا در پی این تصمیم خود اهداف دیگری را نیز دنبال می کند، چرا که علی رغم اعتراض های داخلی و خارجی، اما این کشور به حمله ی نظامی خود اصرار می ورزد. به ویژه آن که از تجربیات تلخ گذشته، که کشورهای بزرگی چون شوروی سابق و انگلستان دچار آن شده و در باتلاق

افغانها گیر افتادند و نتایج وخیمی برای آنها داشت، ترس و واهمه ای به خود راه نداد.

امپراطوری بریتانیا در سال 1840 هنگامی که خواست افغانستان را به اشغال خود در آورد با شکست سختی مواجه شد و پس از تحمل خسارت های فراوان در سال 1841 ـ یک سال پس از اقدام خود ـ کابل را ترک کند. این شکست یک بار دیگر در سال 1880 تکرار شد که طی آن بریتانیا مجبور شد تا به استقلال افغانستان در سال 1921 تن در دهد.

هم چنین در سال 1979 زمانی که اتحاد شوروی سابق به افغانستان یورش برد و تخم نظام کمونیستی را در آن کشور کاشت، در یک جنگ فرسایشی ده ساله فرو رفت ـ که حاصل آن 15 هزار کشته و خسارت های فراوان سیاسی، اقتصادی و تأثیرات منفی در سطح اجتماعی و معنوی در داخل اتحاد شوروی سابق بود ـ که در نهایت نیز به فروپاشی این کشور انجامید و با سقوط نظام کمونیستی، به امپراطوری شوروی ـ که در آن زمان دومین ابرقدرت جهان با قدمتی بیش از 70 سال بود ـ خاتمه داده شد.

اهداف پیدای حمله ی امریکا به افغانستان

اهداف آشکار حمله ی امریکا به افغانستان حول محور دستگیری اُسامه بن لادن و سرنگونی پایگاه های آن و در نهایت نابودی آنچه که تروریسم نام گرفته صورت می گیرد.

لیکن دولت مردان امریکا با وجود تجربه های تاریخی روشن که مؤید خطرساز بودنِ نتایج جنگ در افغانستان می باشد، تصمیم به جنگ با افغانستان گرفته و در حجم وسیعی به این منطقه لشگرکشی کردند. به طوری که این حجم از نیرو و تجهیزات، هیچ تناسبی با حمله به طالبان و پایگاه های شبکه ی القاعده (بن لادن) نداشته و مقایسه ای گذرا بین این حجم از نیرو و تجهیزات و بین نیرو و تجهیزاتی که طالبان و شبکه ی القاعده ی در اختیار دارد، ناظران را به شگفتی واداشته و این انگاره را قوّت می بخشد که ناظران به کاوش و بررسی اهداف پنهان این قضیه بپردازند.

1. حجم و توان نیروهای امریکایی شرکت کننده در عملیات نظامی

نیروهایی هوایی و ابزار به کار گرفته شده در این عملیات بیش از صدها جنگنده و دهها مجموعه ی اسکادران هوایی می باشد که دهها ناو جنگی مسلح به موشک های کروز، توماهوک و لشگرهایی از نیروهای ویژه ی پیاده نظام، با تعداد متجاوز از 250 هزار سرباز آن را حمایت و پشتیبانی می کنند. البته به این میزان باید نیروهای کشورهای ناتو ـ به ویژه نیروهای بریتانیا ـ را افزود و این که احتمال استفاده از سلاح های هسته ای را نیز نباید از ذهن دور داشت!

2. حجم و توان نظامی طالبان

در حال حاضر حجم نیروهای نظامی طالبان از 50 هزار نفر تجاوز نمی کند که با بسیج عمومی، نهایتا به 200 هزار نفر می رسد. تعداد تانکها و زره پوش های قدیمی ساخت روسیه ی آنها نیز از 200 تانک و زره پوش، یک هزار و پانصد قطعه خمپاره انداز و اسلحه های پرتاب موشک، 10 فروند هواپیما و یکصد قطعه موشک ضد هوایی تجاوز نکرده و از لحاظ موشک های ضد تانک هم شدیدا ضعیف هستند.

3. حجم نیرو و توان نظامی القاعده

اما سازمان القاعده که در رأس آن بن لادن قرار داشته و هدف اصلی امریکا از حمله به افغانستان به شمار می آید، نیرویی بیش از 5 هزار تا 8 هزار فرد مسلح به اسلحه های سبک ندارد که آنها در سطح افغانستان و خارج از آن پراکنده هستند و به احتمال زیاد حجم بیشتری از آنها به همراه تعدادی از کادر فرماندهی آن افغانستان را به قصدکشورهای مجاور ترک کرده اند و حتی آنهایی که در خاک افغانستان باقی مانده اند، جزو نیروهای طالبان به شمار می آیند و امکان تفکیک آن ها از طالبان دشوار است؛ زیرا آن ها در داخل مردم پراکنده هستند و با لباس مردمی و محلّی تردد می کنند و در زندگی شهری آنها غوطه ور هستند و مثل سایر افغانها که مسلح می باشند، آنها نیز سلاح بر دوش دارند. اما پایگاه های نظامی آنها ـ که تعدادشان حدود 21 پایگاه می باشد ـ در حال حاضر خالی از نیرو است؛ زیرا نیروها به موقعیت های تبادل آتش که در کوه ها پناه گرفته اند، منتقل شده و این سنگرها به صورت پناه گاه های غیر قابل دسترسی در آمده است.

بنابراین سؤال این است که آیا این تعداد و حجم از نیروهای طالبان و سازمان القاعده، به این میزان از لشگر و ادوات نظامی امریکا و انگلیس نیاز داشت؟!

مثلاً ارزش یک موشک توماهوک حدود 2 میلیون دلار، و قیمت تمام شده ی هر هواپیمای جنگنده بدون احتساب ذخیره و سوخت آن حدود 10 هزار دلار می باشد که با فرض پرتاب 100 موشک به وسیله ی حداقل 500 هواپیمایی جنگنده، اصلاً منطقی نیست که امریکا بخواهد این حجم از موشک ها را که قیمت آن به 200 میلیون دلار بالغ می شود پرتاب کند، یا این حجم از جنگنده ها را که به کارگیری آنها در طول یک روز ـ با فرض استفاده از 6 فروند هواپیما در یک روز ـ حدود 30 میلیون دلار هزینه در بر دارد، علیه پایگاه های خالی از نیرو به کار گیرد. در حالی که هنوز سایر هزینه های لجستیکی این حمله گسترده را که به میلیاردها دلار سر می زند، محاسبه نمی کنیم.

یک ارزیابی ساده می تواند به همه ی این سؤال ها پاسخ بگوید که حتما در پس این لشگرکشی ها اهداف پنهان و نهفته ای وجود دارد که این حجم عظیم از نیرو و تجهیزات را مورد نیاز ساخته است بنابراین اهداف امریکا باید فراتر از دستگیری بن لادن و سرکوب پایگاه های القاعده و مبارزه با تروریسم باشد.

اهداف پنهان حمله ی امریکا به افغانستان

1. پایان دادن به حکومت طالبان و برپایی یک دولت دست نشانده

دولت و نظام جدید سیاسی که واشنگتن در افغانستان مدّنظر دارد، باید بتواند حضور نظامی امریکا را به جهت مرزهای جنوبی روسیه با کشورهای آسیای میانه و مرزهای غربی چین و مرزهای شرقی ایران تأمین کرده و همزمان بتواند با وارد کردن فشار بر پاکستان مواضع آن را با هند در قبال مسأله ی کشمیر، یا در قبال مساله ی تعطیلی، یا کاهش برنامه های هسته ای پاکستان تعدیل کند. به طوری که پاکستان توسط حضور نظامی امریکا در شمال افغانستان، و هند به عنوان دشمن دیرینه ی پاکستان از ناحیه ی شرق، و در نهایت توسط حضور نیروی دریایی امریکا در خلیج فارس از ناحیه ی جنوب در محاصره باشد.

2. نقشه های امریکا در دریای خزر

امریکا می خواهد به نقشه های خود برای حکمرانی در منطقه ی دریای خزر به منظور تأمین نیازهای نفتی فراوان خود دست یابد.

3. دستیابی به کشتزارهای افیونی در افغانستان

امریکا در نظر دارد مزارع و کشتزارهای مواد مخدر در داخل خاک افغانستان را در اختیار داشته و تجارت آن را که سه چهارم تجارت مواد مخدر دنیا را تشکیل می دهد، در دست بگیرد.

4. به کارگیری نیروها و توان نظامی برای حمله به کشورهای دیگر

ایالات متحده ی امریکا بر آن است که کشورهایی؛ چون عراق، سودان، یمن، لیبی، لبنان، سوریه و احتمالا ایران را تحت فشار و تعرض خود قرار دهد. کشورهایی که به پندار امریکا عوامل تروریستی در آنها وجود دارند. یا کشورهایی که به نوعی مواضع ضد اسرائیلی در منطقه دارند و مواضع آنها در قضیه ی فلسطین علیه اسرائیل تاثیرگذار است.

ویژگی های جنگ اخیر

روشن است که دولت مردان امریکا برای تحقق اهداف آشکار که بازگشتن هیبت و هیمنه ی این کشور و ترمیم روحیه ی مردم امریکا بارزترین آن می باشد، جنگ را به شیوه ی خاصی به پیش ببرند که با طبیعت دشمن فرضی خودشان که مورد هدف قرار داده اند، تناسب داشته باشد. لذا پیش بینی می شود این جنگ در مراحلی به اشکال ذیل ادامه داشته باشد:

1. شناسایی عناصر اطلاعاتی ارتش امریکا و عملیات کشف و شناسایی وسیع در سطح زمین، هوا و فضا برای محدود ساختن اوضاع، و به بن بست کشاندن فرماندهی و عناصر نیروهای نظامی القاعده و طالبان.

2. بمباران موشکی و هوایی علیه مواضع افغانی القاعده و طالبان، همانند پایگاه های آموزشی که مهم ترین آنها در مناطق خوست، قندهار و جلال آباد قرار دارد. همین طور بمباران کابل پایتخت افغانستان با استفاده از جنگنده های هوایی و سکوهای پرتاب موشک کروز مستقر در خلیج فارس و از طریق فضای کشورهای مجاور؛ مثل پاکستان، تاجیکستان، ترکمنستان و آذربایجان که با استقرار نیروهای امریکایی در خاک خود موافقت کرده اند.

مسایل گفته شده بخشی از برنامه ی امریکاست که واشنگتن سعی دارد به وسیله ی شبکه های تلویزیونی خود؛ همانند (C.N.N) و دیگر شبکه های تلویزیونی جهانی آن را به نمایش بگذارد تا به این وسیله روحیه ی مردم امریکا را ترمیم کرده و هیبت و هیمنه ی گذشته ی خود را در سطح جهان بازیابد.

3. عملیات مستأصل کننده ای که نیروهای ویژه ی امریکایی؛ مثل مجموعه ی دلتا، مجموعه ی سیل دریایی، مجموعه ی گنبد سبز و گروه 75 کماندویی با مشارکت یگان های هوایی بریتانیا(اس.ای.اس) با هدف به اسارت در آوردن و دستگیری عناصر افغانی درگیر در جنگ به انجام رسانده و طی آن مواضع آنها را مورد شناسایی قرار می دهند. عملیات شناسایی هوایی به وسیله ی هلی کوپترهای مجهز و با پشتیبانی هلی کوپترهای جنگی (آپاچی) و با پوشش مستمر هواپیماهای جنگنده انجام می گیرد و از آغاز تا پایان عملیات و زمان بازگشت به پایگاه هایشان ادامه دارد، تا خسارت زیادی از ناحیه ی کمین های افغانی که احتمال دارد در مناطق کوهستانی و در مسیر حرکت آنها وجود داشته باشد، متوجه آنها نشود.

پر واضح است که امریکا حتما سعی خواهد کرد که بیشترین استفاده را از نیروهای ائتلاف شمالی افغانستان در زمینه های اطلاعاتی، یا عملیات جنگی علیه طالبان و القاعده ببرد و این به خاطر آن است که نیروهای زمینی امریکا حتی المقدور برای مدت زمان زیادی در عملیات زمینی که می تواندتلفات انسانی زیادی در بر داشته باشد، گرفتار نشوند. لذا از آنجا که وارد شدن در عملیات زمینی مخاطرات فراوانی به همراه دارد، اصل بر آن است که نیروهای امریکایی وارد این عرصه ی خطرناک نشوند.

4. نیروهای امریکایی به بمباران و اشغال شهرهای مهم و استراتژیک افغانستان؛ مانند کابل، هرات، قندهار، جلال آباد، مزار شریف ادامه خواهند داد و مدل حکومتی و دولت مورد علاقه و پسند ایالات متحده را توسط دست نشانده های خود بر مردم افغانستان تحمیل خواهند کرد. ممکن است دولت جدید از عناصر پادشاهی قدیمی، یا ائتلافی شامل همه ی آنهایی که از سوی کشورهای همسایه، بخصوص پاکستان و کشورهای آسیای میانه پشتیبانی و حمایت می شوند، بهره ببرد که ایران و چین نیز با آن مخالف نباشند؛ زیرا که اگر این گونه نباشد، با توجه به تعارض اهداف و منافع ایالات متحده از یک سو و ایران و چین از سوی دیگر این امر دشوار خواهد شد.

مجموعه عملیاتی که عنوان شد می تواند آغازی برای فرسایش واقعی نیروهای امریکایی و فرو رفتن آنها در باتلاق افغانستان و تکرار تجربه ی انگلستان و شوروی سابق باشد. به طوری که عقب نشینی بدون تحمّل تلفات انسانی برای ایالات متحده بسیار سخت خواهد بود.

نکته ی مهمی که در این بین وجود دارد، زمان تعیین شده برای عملیات نظامی امریکا است که تا آغاز ماه مبارک رمضان می باشد و واشنگتن می تواند طی این مدت تمامی اهداف خود را تحقق بخشد و در ماه مبارک رمضان به نشانه ی احترام به شعائر مسلمین جنگ را متوقف سازد. اما اگر روند جنگ بخواهد بیشتر از آن ادامه پیدا کند، لاجرم به فصل زمستان برخورد خواهند کرد به طوری که نیروهای امریکایی با مشکلات و مصائب فراوانی در مناطق کوهستانی پوشیده از برف و سرمای کشنده روبرو خواهند شد که مشکلات مادی و روانی فراوانی نیز بر آن مترتب خواهد بود و این مشکلات کمتر از مشکلات نیروهای امریکایی در ویتنام نخواهد بود. اگر چه یکی از مقام های امریکایی اعلام کرده بود که عملیات و حملات نظامی در ایام ماه مبارک رمضان نیز هم چنان ادامه خواهد داشت، اما اظهارات اخیر «کالین پاول» وزیر امور خارجه ی امریکا مبیین آن است که امریکا خواهان فشار بیشتر بر طالبان در جبهه های زمینی قبل از فرا رسیدن فصل زمستان در منطقه است.

«کالین پاول» اعلام کرده است که به سرانجام رسیدن این جنگ پیش از فرا رسیدن فصل زمستان به نفع ما و ائتلاف جهانی ضد تروریسم خواهد بود. این در حالی است که رییس ستاد مشترک ارتش امریکا پیشتر اعلام کرده بود که این جنگ بسیار طولانی خواهد بود.

البته باید به تمام مشکلات ذکر شده وجود نگرانی هایی درباره ی شدت یافتن روند پناهندگی گروه های افغانی به پاکستان، ایران، تاجیکستان و ازبکستان و دشواری های ایجاد محل اسکان در این کشورها را هم اضافه کرد. همین طور مسأله ی امداد رسانی و تأمین مواد غذایی و بهداشتی آنها با توجه به فرارسیدن فصل زمستان در شرایط سخت جنگ و ترس از وقوع خطر گرسنگی و شیوع بیماری در بین اسکان داده شدگان از دیگر مشکلات خواهد بود که اگر چنین شود، قطعا افکار عمومی جهان به سبب وقوع یک فاجعه ی انسانی ـ که پناهندگان افغانی نسبت به آن به سازمان ملل هشدار داده بودند ـ علیه ایالات متحده تحریک خواهد شد.

نتایج احتمالی

1. طولانی شدن زمان جنگ

فرماندهان طالبان و سازمان القاعده تلاش خواهند کرد تا نیروهای امریکایی را برای مدت زمان طولانی ای درگیر جنگ زمینی کنند و همزمان با پراکنده شدن نیروهای امریکایی در داخل خاک افغانستان عملیات تله و کمین گذاری را به منظور وارد آوردن تلفات انسانی بیشتر به آنها گسترش داده و اخبار آن را با ارایه ی تصاویر کشته شدگان و اسرای امریکایی در سطح جهان منتشر کنند تا از این طریق بتوانند تاثیر منفی ای در افکار عمومی امریکا بگذارند که در این صورت فشارها به دولت امریکا افزایش یافته و لذا مجبور خواهد شد تا از افغانستان عقب نشینی کرده و خاک این کشور را ترک کند. این بُعد تبلیغاتی مهم قضیه از دیدگاه طالبان است.

بنابراین ممکن است علی رغم تمام استراتژی های دفاعی موجود که با هدف جلوگیری از نفوذ دشمن به مرزها و دفاع در مقابل آن قبل از وارد شدن به داخل خاک افغانستان و شهرهای آن صورت می گیرد، نیروهای طالبان و القاعده نیروهای امریکایی را به داخل مناطق کوهستانی سخت و شهرها و روستاهای افغانستان بکشانند تا آنها را در یک جنگ فرسایشی بلند مدت و مزمن گرفتار سازند.

2. موفقیت طرح حمله ی امریکایی و استقرار رژیم جایگزین پس از طالبان

سامان یافتن امور به نفع ایالات متحده در افغانستان در پی موفقیت عملیات مستأصل کننده که از سوی نیروهای نظامی امریکا علیه طالبان و القاعده انجام شده ـ به ویژه اگر با دستگیری و قتل رهبران آن ها همراه شود ـ این امکان را به واشنگتن می دهد که نظامی متشکل از عناصر افغانی و احتمالاً با دادن اندکی سهم به طالبان در دولت آینده در راستای منافع و خواسته های خود تشکیل داده و با پایگاه های امنیتی و اداری مستقر شده در شهرهای مهم افغانستان از این دولت جدید حمایت کند. اینجاست که ایالات متحده چاره ای جز حمایت و پشتیبانی از دولت جدید را ندارد و این همان چیزی است که از دیدگاه امریکا توقف عملیات نظامی و استقرار و ثبات مطلوب به حساب آمده و در پی آن دعوت از پناهندگان برای بازگشت به شهرها و روستاهای خود، یک برنامه ریزی سریع اقتصادی و اجتماعی ـ برای آگاه کردن افغان ها از تغییرات مثبت در حیات و زندگی جدید خود ـ را می طلبد و این خود باعث خواهد شد که افغانها به تایید حضور نظامی امریکا در افغانستان تشویق و ترغیب شوند که این حضور خود نیازمند صرف میلیاردها دلار از محل بودجه هایی است که باید به طور سریع و فوری فراهم شود.

ممکن است این مرحله به مدت یک سال کامل پس از توقف جنگ طول بکشد که ایالات متحده هم در این مدت می بایست به حمایت نظامی از نظام حاکم جدید ادامه دهد و این مسأله حضور دائمی امریکا در افغانستان را ضروری می سازد. اگرچه با این حجم از نیرو و توان و تجهیزات نظامی که در حال حاضر مستقر کرده باشد.

3. تحرکات روسیه و چین علیه حضور نظامی امریکا در افغانستان

طبیعی است که روسیه و چین حضور نظامی امریکا در افغانستان و نزدیکی خاک خود را نمی پسندند، به همین جهت ممکن است در چارچوبی تعیین شده بین خودشان، استراتژی مشترکی را برای تحریک گروه های افغانی بر ضد رژیم حاکم و مورد علاقه ی واشنگتن در کابل به کار گیرند که پیش بینی می شود ایران نیز با توجه به تلاقی منافع تهران با منافع آن دو کشور در این حرکت با آنها مشارکت نماید. بویژه بخاطر آن که با حضور نظامی امریکا در افغانستان عملاً ایران از ناحیه ی غرب توسط نیروهای مستقر در خلیج فارس و از ناحیه ی شرق توسط نیروهای مستقر در افغانستان درمحاصره ی امریکا خواهد بود. همان طور که اخیرا در خبرها آمده بود که روسیه در پی اتحاد با ایران و تاجیکستان علیه طالبان است.

در گزارشی از خبرگزاری فرانسه آمده بود که وزیر دفاع روسیه پس از دیدار و گفت وگو با مقام های عالی رتبه ی تاجیکستان گفته است که هدف از افزایش همکاری ها نه تنها جنگ با تروریسم، بلکه مقابله با تمامی تهدیدهای موجود از جانب طالبان است.

وی هم چنین اضافه کرده است که مسکو خواهان یافتن راه حل هایی برای تقویت همکاری با کشورهایی؛ نظیر ایران، تاجیکستان و روسیه است که مستقیم و یا غیر مستقیم به ائتلاف شمال کمک می کنند. روسیه هم اکنون دریافته است که شرایط کنونی افغانستان و منطقه بسیار بغرنج است، لذا علاقه ی زیادی دارد تا از نقش کلیدی خود در آینده ی افغانستان اطمینان حاصل کند. از همین رو است که 11 هزار تن از افسران مرزی روسیه در 1200 کیلومتری مرز مشترک تاجیکستان و اتحاد جماهیر شوروی سابق مستقر شده اند.

البته باید توجه داشت که روسیه در تحریک گروه های افغانی، تاجیک و ازبک در نزدیکی مرزهای خود با کشورهای آسیای میانه که 25 درصد از مردم افغانستان را شامل می شود، مشکل نخواهد داشت.

همین وضعیت در مورد ایران نیز خواهد بود که می تواند گروه های شیعی هزاره و ایماق را علیه رژیم حاکم بر افغانستان تحریک کند.

اما چین که مرز بسیار محدودی در حدود 97 کیلومتر در شمال شرقی خود با افغانستان دارد، می تواند در تحریک گروه های پشتون حاضر در مناطق شرقی و جنوبی افغانستان که اکثریت (60درصد) آنها را تشکیل می دهد، نقش داشته باشد. ضمن آن که مرزهای چین با پاکستان برای جنگ طولانی مدت علیه حضور امریکا در افغانستان و حکومت دست نشانده ی آن امتداد دارد.

از این مرحله به بعد پیش بینی می شود با گذشت یک سال از توقف جنگ در افغانستان و در پرتو تجربه ی شوروی سابق از بین گروه های افغانی با حمایت کشورهایی که یاد شد، مجددا ائتلافی علیه ایالات متحده و علیه نظام حاکم جدید به وجود بیاید که این ائتلاف به وجود آمده ـ البته در شرایطی که نظام حاکم جدید ائتلافی نباشد و نتواند منافع همه ی گروه های درگیر در افغانستان حتی طالبان را تأمین کند ـ امریکا را در باتلاق افغانها درگیر ساخته و خسارت های زیادی را به نیروهای امریکایی وارد خواهد ساخت تا مجبور به عقب نشینی از خاک افغانستان شده و واشنگتن را متوجه دیگر مناطق ملتهب دنیا نماید.

در این صورت است که روسیه، ایران و چین فرصتی را برای تحقق اهداف خود در افغانستان خواهند یافت. لذا امریکا پیش از آن که افغانستان برایش به ویتنامی دیگر تبدیل شود، تمام تلاش های خود را برای خارج شدن از این باتلاق متمرکز خواهد ساخت.

4. کاربرد سلاح های کشتار جمعی

اگر ایالات متحده بخواهد برای تحقق سریع مواضع و پیشگیری از فرو رفتن در جنگ فرسایشی به استفاده از سلاح های (هسته ای، یا شیمیایی) علیه عناصر افغانی درگیر و مخالف متوسل شود، این خود انگیزه ای برای طالبان و سازمان القاعده خواهد شد تا آنها هم از سلاح های کشتار جمعی و فراگیر خود از نوع شیمیایی و غیرشیمیایی نه فقط علیه نیروهای امریکایی در افغانستان، بلکه علیه برخی از اهداف با ارزش و حیاتی امریکا همانند آنچه که در 11 سپتامبر گذشته در واشنگتن و نیویورک اتفاق افتاد، استفاده کنند. حال فرقی نمی کند که در خارج از ایالات متحده باشد و یا داخل آن کشور.

قابل توجه آن که منابع امنیتی غرب اعلام کرده اند که اگر چه در مورد توانایی های فعلی اسامه بن لادن ـ مغز متفکر حملات تروریستی 11 سپتامبر در امریکا ـ درانجام حمله ی هسته ای تردیدهایی وجود دارد، اما گزارش های موثقی در مورد تهیه ی تجهیزات لازم این جنگ افزارها در دست دارند. بنابراین گزارش ها بن لادن این تجهیزات را به صورت غیرقانونی از پاکستان تهیه کرده و در طی سال های گذشته نیز شواهدی مبنی بر تلاش عوامل وابسته به بن لادن برای خرید، یا سرقت و یا قاچاق سیستم های هسته ای به منظور حمله به غرب وجود داشته است. بن لادن تلاش های خود را برای کسب سلاح های شیمیایی، بیولوژیک و هسته ای وظیفه ای الهی خوانده است.

منابع امنیتی غرب بارها هشدار داده بودند که بن لادن در حال تهیه ی مواد رادیواکتیو برای ایجاد «بمب آلوده» می باشد. این بمب می تواند محدوده ای نسبتا وسیع را در مدت بسیار کوتاهی به شدت آلوده کند و در صورت انفجار این بمب در مناطق شهری، هزاران نفر در معرض آلودگی شدید رادیواکتیو قرار گرفته و به سرعت جان خود را از دست خواهند داد.

نشریه ی تایمز چاپ لندن گزارش داده است که در سال 1993 یک عامل بلندپایه ی بن لادن به نام «جمال الغدی» با فرمانده ی نیروهای نظامی سودان درخارطوم ملاقات کرده و به مذاکره در مورد خرید اورانیوم غنی شده ی افریقای جنوبی به ارزش یک و نیم میلیون دلار پرداخته است. در همان سال تلاش گروه القاعده برای خرید مواد هسته ای از مافیای روسیه با توقیف چندین کیلوگرم اورانیوم به شدت غنی شده در «پراگ» ناکام ماند. در هفته های اخیر نیز دو دانشمند هسته ای پاکستان به دلیل ارتباط با گروه طالبان دستگیر شدند.

«بشیرالدین محمود» مدیر پروژه ی برنامه ی هسته ای پاکستان ـ تا پیش از دستیابی این کشور به بمب هسته ای ـ در سال 1998 بود. او پس از بازنشستگی، تحت پوشش یک گروه امدادرسانی به مردم افغانستان با طالبان و شبکه ی القاعده ی ارتباط برقرار کرد. هم چنین «چودری عبدالمجید» از سال 1999 به عنوان مسئول کمیسیون برنامه های هسته ای پاکستان مشغول به کار بوده است.

از سوی دیگر شواهد بسیاری وجود دارد که جنگ جویان چچن در پایان دهه ی 1990 موادی را که از جمهوری های اوکراین، قزاقستان، ترکمنستان و روسیه به دست آورده بودند، در اختیار بن لادن قرار داده اند.

بنابه گزارش های منابع اطلاعاتی غرب و روسیه، بن لادن در ازای این مبادلات 30 میلیون دلار پول نقد و 2 تن هروئین خالص که در کشورهای غربی با ارزشی معادل 700 میلیون دلار به فروش می رسد در اختیار جنگ جویان چچن قرار داده بود.

سال گذشته «جرج تنت» مسئول سیا در گزارشی به کمیته ی امنیت مجلس سنا، نگرانی خود را در مورد تلاش های بن لادن برای دستیابی به مواد هسته ای ابراز داشته بود.

جرج بوش رییس جمهوری ایالات متحده و تونی بلر نخست وزیر بریتانیا نیز چندی پیش هشدار دادند، در صورتی که به بن لادن فرصت بیشتری داده شود، وی حملات خود را با شدت بسیار فراتر از حملات 11 سپتامبر در نیویورک و واشنگتن انجام خواهد داد.

مجموع اطلاعاتی که ذکر شد و هشدارها و پیش بینی های مقام های امنیتی غرب حاکی از آن است که شبکه ی القاعده و اسامه بن لادن ضمن در اختیار داشتن سلاح های کشتار جمعی، توانایی استفاده از این سلاح ها را نیز دارند.

بنابراین احتمال دارد که در مقابل این رویارویی هسته ای، تهدیدهای امریکا متوجه کشورهای حمایت کننده از مخالفان افغانی که در پشت سر آنها ایستاده اند شود و این به معنای احتمال وقوع جنگ جهانی سوم خواهد بود




















منافع امریکا در افغانستان

باب کورکر رئیس کمیته روابط خارجی سنای آمریکا ، در نشست این مجلس برای بررسی اوضاع افغانستان دباره روابط واشنگتن با اسلام‌آباد گفت تا زمانی که در سیاست پاکستان تغییری به وجود نیاید ، مبارزه این کشور با تروریسم موفق نخواهد شد. کورکر با متهم کردن پاکستان به حمایت از گروه حقانی افزود ، حمایت پاکستان از این گروه تروریستی ، تهدید بزرگی علیه نظامیان آمریکایی و افغان است .

سخنان رئیس کمیته روابط خارجی سنای آمریکا درباره عملکرد پاکستان علیه منافع آمریکا در افغانستان ، می تواند نشانه ای از افزایش تنش ها در روابط اسلام آباد و واشنگتن باشد. متهم شدن پاکستان به اقدام علیه منافع آمریکا در افغانستان ، زنگ خطری برای کاهش بیشتر حمایت مالی و نظامی و عبور واشنگتن از خطوط قرمز اسلام آباد در مسائل منطقه است.

آمریکا که درسال های اخیر ازعملکرد پاکستان در مبارزه با تروریسم به شدت ناراضی است برای تنبیه این کشور از ابزار مختلفی استفاده کرده است. علاوه بر محدودیت های قابل توجه در بخش کمک های مالی و نظامی در مسئله مبارزه با تروریسم ، عدم ارائه تکنولوژی هواپیماهای بدون سرنشین با وجود درخواست های پیاپی پاکستان، در مسائل منطقه ای هم توسعه همکاری ها با دیگر کشورها را بر پاکستان ترجیح داده است.

امضای توافقنامه همکاری هسته ای با هند،کمک موثر به خارج کردن این کشور از ممنوعیت تجارت هسته ای در گروه تامین کنندگان هسته ای و همچنین انغقاد قرار داد ساخت شش راکتور هسته ای در هند ازجمله اقدامات آمریکا برای تنبیه اسلام آباد به دلیل عدم همکاری با سیاست های واشنگتن در افغانستان و درسطح منطقه بوده است.

گسترش مناسبات راهبردی آمریکا با هند که رقیب سنتی پاکستان در مسائل منطقه ای و هسته ای محسوب می شود،سبب خشم مقامات این کشور شده است.

کارشناسان می گویند،اظهارات رئیس کمیته روابط خارجی سنای آمریکا نقطه عطفی در آشکار شدن موضع این کشور در قبال پاکستان است و می تواند روابط دو کشور را تیره تر کند.

مفهوم مورد نظر باب کورکر از بازی دو گانه پاکستان علیه منافع آمریکا در افغانستان این است که اسلام آباد ضمن آنکه رویکرد غیرشفاف درباره مسائل این کشور دارد ، به فریب واشنگتن و ضربه زدن به منافع آمریکا روی آورده است.

محافل آمریکایی مدعی هستند،بازی پاکستان در مسئله مبارزه با تروریسم برای آن کشور مشخص شده و واشنگتن از این پس هیچگونه امتیازی به اسلام آباد بدون تایید اثر گذاری عملکرد پاکستان بر روند مقابله با افراط گرایی در منطقه نخواهد داد و حتی ممکن است اقدامات تنبیهی شدیدتری علیه این کشور اتخاذ کند. درچنین شرایطی واکنش احتمالی پاکستان ، انتقاد از آمریکا در سیاست های اعلانی و تلاش برای ناکامی برنامه های کاخ سفید در سیاست های اعمالی خواهد بود.
































نقشه های تازه آمریکا برای افغانستان


نقشه های تازه آمریکا برای افغانستان





با روی کار آمدن ترامپ و اظهاراتش درباره مبارزه با تروریسم و گروه های افراطی، برخی کارشناسان آمریکایی که سیاست های باراک اوباما در قبال افغانستان به ویژه درمورد اعلام جدول زمانی خروج نظامیان آمریکایی را اشتباه می دانستند، اکنون به ترامپ توصیه می کنند که برای حفظ منافع آمریکا در منطقه، نه تنها باید نیروهای فعلی را در افغانستان حفظ کرد، بلکه بر شمار آنها نیز افزود.

به گزارش پارس تودی، پایگاه اینترنتی اندیشکده آمریکایی «رند»، یادداشتی به قلم ست جونز (Seth G. Jones)، با عنوان «ترامپ چگونه باید افغانستان را مدیریت کند» درباره راهبردهای پیشنهادی به دولت ترامپ جهت حفظ منافع آمریکا در منطقه منتشر کرده که در ادامه می خوانیم:

دونالد ترامپ، رئیس جمهور آمریکا در جلسه مشترک کنگره در 28 فوریه (10 اسفند95) سوگند خورد که گروه های تروریستی از جمله داعش را نابود خواهد کرد. اگر چه بیشتر پوشش رسانه ای آمریکا، به عملیات نیروهای این کشور در سوریه و عراق اختصاص یافته، اما افغانستان همچنان یک کشور مهم در خط مقدم مبارزه با تروریسم باقی مانده است. در حال حاضر، آمریکا در افغانستان بیشتر از هر منطقه جنگی دیگری، نیرو وارد کرده است و گروه های افراطی – از طالبان و القاعده گرفته تا داعش- با تجهیزات و آرایش کامل در افغانستان و برخی از کشورهای همسایه از جمله پاکستان حضور دارند.

این واقعیات، برای دولت ترامپ ضروری می سازد که از اشتباهات گذشته آمریکا به ویژه انتشار تاریخ دقیق مراحل خروج نیروهای آمریکایی اجتناب کند. در عوض آمریکا باید نیروهای فعلی خود شامل 8400  نفر را حفظ کرده یا حتی تعداد آن را افزایش دهد و در کنار آن اقدامات دیپلماتیک، اطلاعاتی و توسعه ای (کمک به بازسازی) خود را ادامه دهد.

اهداف واشنگتن باید محدود باشد: به شدت تروریست هایی را تعقیب کند که برای آمریکا تهدید به شمار می آیند؛ مانع از برتری طالبان بر دولت افعانستان شود؛ و به ایجاد دولتی پایدارتر و کارآمدتر در افغانستان کمک کند. حضور محدود اما طولانی مدت نظامیان آمریکایی فایده جانبی دیگری هم دارد: به احتمال زیاد رقابت های امنیتی بین قدرت های هسته ای منطقه را تعدیل خواهد کرد که در صورت خروج آمریکا از منطقه، قریب به یقین تشدید می شود.

ترامپ، به جهات مختلف، نسبت به روسای جمهور قبلی آمریکا، با چالش های بیشتری در افغانستان مواجه است. در سال 2016، طالبان به آرامی مناطق روستایی تحت کنترل خود در شمال و شرق افغانستان را گسترش داد؛ اگرچه کنترل هیچ شهری را در اختیار ندارد. رهبری طالبان از پناهگاه در پاکستان بهره می برند. چند کشور دیگر از جمله روسیه نیز ارتباطاتی با طالبان برقرار کرده و تجهیزات محدودی در اختیار آنها قرار داده اند.

علاوه بر این، دولت وحدت ملی افغانستان به دلیل فساد ساختاری، ضعیف و ناکارامد باقی مانده است؛ هرچند که سازمان شفافیت بین المللی (Transparency International)، اخیرا از نظام اصلاحات ملی تدارکات افغانستان تقدیر کرد و آن را «نقطه ای روشن» در مبارزه با فساد دانست.

دولت ترامپ با چندین سوال دشوار مواجه است. افغانستان برای منافع امنیت ملی آمریکا چه اهمیتی دارد، مهمترین اهداف اولویت دار آمریکا در افغانستان چیست، آیا باید نیروهایش را در این کشور حفظ کند، و اینکه دولت چه نقشی را برای همسایگان افغانستان به ویژه پاکستان ارائه کند، همگی مسائلی هستند که در دستور کار ترامپ قرار دارند.

مشکل تعیین ضرب الاجل خروج نظامیان

آمریکا منافع ملی مهمی در منطقه دارد؛ به ویژه با توجه به نگرانی از تروریسم. افغانستان همچنان پناهگاهی برای گروهای افراطی محسوب می شود. طالبان مهمترین تهدید برای دولت افغانستان به شمار می آید و خود را برای شورش های جدید در سال 2017 آماده می کند. جنگ افغانستان همچنان گروهای تروریستی رو به خود جذب می کند؛ گروه هایی همچون القاعده محلی، القاعده شبه قاره هند، داعش محلی، داعش خراسان، و دیگر گروه ها مانند «لشکر طیبه» و «تحریک طالبان» پاکستان.

واشنگتن همچنین منافعی در ممانعت از شدت گرفتن درگیری بین قدرت های بزرگ منطقه، به ویژه دو قدرت هسته ای هند و پاکستان دارد. این دو کشور درگیر جنگی نیابتی در افغانستان هستند، که هند به دولت افغانستان کمک می کند و پاکستان شریک جرم برخی گروه های شورشی است.

با توجه به پیچیدگی شرایط، اعلان عمومی طرح های خروج نظامیان، ایده بدی بود. باراک اوباما، بعد از به دست گرفتن کاخ سفید، قول داد که دخالت نظامی آمریکا در افغانستان را خاتمه دهد. در دسامبر 2009، وی اعلام کرد که اگرچه 30 هزار نیروی نظامی دیگر برای کوتاه مدت به افغانستان گسیل می کند، اما خروج نظامیان آمریکایی را از سال 2011 آغاز خواهد کرد.

باراک اوباما، اواخر 2014 اعلام کرد که «ماموریت جنگی ما در افغانستان در حال اتمام است، و طولانی ترین جنگ تاریخ آمریکا به نتیجه ای مسئولانه رسیده است.» اما اکنون شورش های با محوریت طالبان بیشتر شده و شبه نظامیان محلی نزدیک به داعش نیز به جنگ ملحق شده اند.

اگرچه ضرب الاجل خروج نیروهای آمریکایی و پایان دادن به جنگ در افغانستان، در بخش هایی، انگیزه بخش و مشوق افغان ها شد تا رهبری عملیات های جنگی را در کشوری بر عهده بگیرند که به اعتقاد بسیاری از مقامات آمریکایی برای امنیت ملی آمریکا چندان با اهمیت نبود، اما جدول زمانی خروج نیروها، هزینه های آشکاری داشت. 

خروج نیروهای آمریکایی، اول از همه این پیام را ارسال می کرد که تعهد آمریکا کم شده است. واشنگتن قول داده بود که خاطرات سخت تنها رها کردن افغانستان در اوایل دهه 1990، بعد از حمایت از نیروهای ضد شوروی از اواخر 1970را از اذهان افغان ها پاک کند. زیرا بعد از خروج ارتش شوروی از افغانستان، علاقه آمریکا از بین رفت و حمایت ها و کمک های نظامی و اقتصادی به گروه های مخالف افغان را متوقف کرد. افغانستان به جنگ داخلی خونباری دچار شد که منجر به ظهور طالبان گردید و به القاعده اجازه داد با ایجاد پناهگاهی امن حملات یازده سپتامبر را طراحی کند.

دوم اینکه اعلام ضرب الاجل خروج نیروهای آمریکایی، به همسایگان افغانستان از جمله پاکستان انگیزه داد تا برای روزهای پس از خروج آمریکا نقشه بکشند. مقامات دولتی پاکستان، شامل سازمان اطلاعات این کشور (ISI)، به در اختیار قرار دادن پناهگاه برای طالبان ادامه دادند و به امید تسلط بر منطقه بعد از خروج آمریکا، به رهبران طالبان کمک کردند.

و سومین هزینه خروج نظامیان آمریکایی این بود که چشم انداز فرایند صلح تضعیف شد. طالبان انگیزه کمی برای برقراری صلح داشت؛ به این دلیل که چشم انداز میدان جنگ و قدرت چانه زنی خود را عاملی برای فشار به آمریکا جهت خروج از افغانستان قلمداد می کرد. امروزه، بررسی امکان حضور محدود اما بلند مدت نظامی، اطلاعاتی و دیپلماتیک آمریکا، شانس مهمی برای بازآرایی سیاست آمریکا در افغانستان و منطقه فراهم می کند.

اهداف واقعگرا

اولویت هدف های آمریکا با توجه به منافع خود باید جلوگیری از غلبه طالبان بر دولت افغانستان، هدف قراردادن تروریست ها و گروه های شورشی که منافع حیاتی آمریکا در منطقه را به خطر می اندازند باشد. در کنار اینها نیز باید تا جایی که امکان دارد به توان دولت افغانستان و متحدان منطقه ای خود را تقویت کند.

این اهداف محدود هستند و باید هم محدود باقی بمانند. دولت افغانستان ضعیف و در عمل ناتوان است و به احتمال زیاد در آینده قابل پیش بینی نیز در چنین وضعیتی خواهد ماند. بنابراین آمریکا نباید در طول چهار سال آینده دولت ترامپ، از دولت افغانستان انتظار داشته باشد که بتواند در میدان جنگ بر طالبان پیروز شود. به جای آن واشنگتن باید اهداف واقعی تری را دنبال کند: مطمئن شود که طالبان پیروز نشود. برای دستیابی به این هدف واشنگتن می تواند چند کار انجام دهد.

اول اینکه دیپلمات های آمریکایی نیازمند آن هستند که به تشویق اصلاحات دولتی در افغانستان ادامه دهند و به آنها کمک کنند تا انتخابات شفاف برگزار و فساد گسترده و عمومی را کم کنند. سیاستمداران آمریکایی همچنین باید آشتی سیاسی با طالبان را تشویق کنند. از جنگ جهانی دوم تاکنون، تقریبا 181 قیام در افغانستان شکل گرفته است. نزدیک به سه چهارم این قیام ها در میدان نبرد پیروز بودند. اما قریب به 30 درصد آنها پیروزی نداشت و به بن بستی ختم می شد که هیچ یک از طرف ها پیروزی خود را ارزیابی نمی کرد. جنگ افغانستان اکنون نیز به بن بست رسیده یا در حال نزدیک شدن به بن بست است. با توجه به ناتوانی طرفین درگیر برای پیروزی، مذاکرات محتمل ترین راه حل برای پایان دادن به خشونت ها به نظر می رسد.

دوم اینکه آمریکا حداقل فعلا باید شمار نیروهای خود را در حد همین 8400 نفر در افغانستان حفظ کند. هر چند که نیروهای غیررزمی بیشتر، می تواند برای مشاوره به نیروهای افغانی مفید باشند. جان نیکلسون، فرمانده نیروهای آمریکایی در افغانستان، چندین هزار نیروی دیگر از آمریکا و دیگر کشورهای ائتلاف بین المللی برای آموزش نیروهای افغان درخواست کرده است. این یک درخواست منطقی است، هر چند که بعید به نظر می رسد، بن بست موجود را از بین ببرد.

چیزی که پاکستان از آن می ترسد

تعهد سفت و سخت آمریکا به افغانستان این پیام قوی را به همسایگان این کشور به ویژه پاکستان ارسال خواهد کرد که آنها دیگر به آماده کردن خود برای منطقه ای بعد از خروج آمریکا نیازی نخواهند داشت. با تعهد طولانی مدت آمریکا به افغانستان، واشنگتن و اسلام آباد می توانند بر روی روابط محکم تر و سازنده تر سیاسی، اقتصادی و امنیتی تمرکز کنند. واشنگتن همچنین باید عربستان سعودی را تشویق کند تا نقشی فعالتر در ترغیب پاکستان برای آغاز گفتگوهای صلح با طالبان داشته باشد.

آمریکا همچنین باید متعهد بماند که به شدت دشمنانش را در هرجایی از منطقه تعقیب خواهد کرد. تا زمانی که پاکستان محاسبات راهبردی خود را تغییر دهد، آمریکا باید برای هدف قراردادن القاعده، داعش، طالبان و دیگر گروه ها از جمله در خاک پاکستان آمادگی داشته باشد. در ماه می 2016، یک پهپاد آمریکایی، اختر محمد منصور، رهبر طالبان را در بلوچستان پاکستان کشت.

از تمام کشورهایی که آمریکا به صورت نظامی در آنها با گروه های افراطی می جنگد، دولت افغانستان از معدود دولت های محلی است که از حضور نظامیان آمریکایی استقبال می کند. این واقعیت، اهمیت عراق، لیبی، سوریه و دیگر خطوط مقدم مبارزه با گروه های تروریستی را کاهش نمی دهد. اما به این معنی است که ترامپ باید افغانستان و پاکستان را بخش مهم و تاثیرگذاری در مبارزه با داعش و دیگر گروه های افراطی در نظر بگیرد.

با وضعیت فعلی و اقداماتی که گروه های تروریستی در افغانستان انجام می دهند، دولت ترامپ باید هدف خود را پیروز نشدن طالبان، پیگیری آشتی سیاسی تا جای ممکن، و جنگ با گروه های تروریستی تهدید کننده منافع آمریکا قرار دهد. اینها اهداف محدودی هستند. اما در صورت انتخاب گزینه بعدی یا همان خروج نیروهای آمریکایی از منطقه، به احتمال زیاد دولت کابل سقوط میکند، مشکلات تروریسم بیشتر می شود و رقابت امنیتی بین قدرت های هسته ای منطقه شدت خواهد یافت. همه این احتمالات به نفع هیچ کس نیست.




























صلح و جنگ افغانستان و منافع پاکستان




   
 










صلح و جنگ افغانستان و منافع پاکستان   سرتاج عزیز؛ مشاورامنیت ملی و سیاست خارجی نخست وزیر پاکستان می‌گوید تلاش های پاکستان برای آغاز دوباره گفتگوهای صلح میان افغانستان و طالبان ادامه دارد.
وی گفت که با اعلام مرگ ملاعمر، گفتگوهای صلح متوقف شد؛ اما اکنون حکومت افغانستان تلاش هایش را باید دوباره برای آغاز این روند از سرگیرد.
عزیز تأکید کرد که اسلام آباد برتعهداتش برای برگزاری گفتگوهای صلح افغانستان متعهد است.
وی به روزنامۀ پاکستانی دانگفت که حالا مربوط به افغانستان است که این گفتگوها را از سر بگیرد، در صورتی که آنها خواسته باشند.

افغانستان در ماه آگست سال جاریمیلادی از مولانا سمیع الحق؛ یک عالم مذهبی و سیاستمدار پاکستانی خواستار همکاری شده بود.
پاکستان در هفتم ماه جولای، نشستی بین دولت افغانستان و طالبان در این کشور برگزار کرد که در آن نمایندگانی از کشورهای چین و امریکا نیز حضور داشتند.
قرار بود دور دوم این گفتگوها در ۳۱ ماه جولای برگزار شود؛ اما این گفتگوها پس از اعلام خبر مرگ ملاعمر، متوقف شد.

سرتاج عزیز یکی از فعال ترین مهره های پاکستان در امر صلح افغانستان است. به همین دلیل به باور بسیاری از کارشناسان، به جرات می توان از او به عنوان «سفیر صلح اسلام آباد برای کابل» یاد کرد.

نام او همزمان با به قدرت رسیدن دولت نواز شریف در اسلام آباد که برای نخستین بار از رهگذر یک انتخابات به ظاهر آزاد انجام شد، بر سر زبان ها افتاد.
او احتمالا نخستین مقام پاکستانی بود که به افغانستان سفر کرد. پس از آن، او بارها به کابل آمد تا پیام های متقابل اسلام آباد و کابل را به همدیگر منتقل کند و مواضع دوطرف در خصوص مسایل مهم را به اطلاع مقامات بلندپایه برساند.

اکنون که روند صلح متوقف شده و طالبان به شدت درگیر جنگ قدرت در درون خود هستند، از نقش سرتاج عزیز در بازی های صلح اسلام آباد برای کابل نیز به نحو قابل توجهی کاسته شده است.
پس از اعلام خبر مرگ ملاعمر و در پی آن، تشدید وقایع خونبار امنیتی در کابل و سایر شهرهای افغانستان، روند صلحی که سرتاج عزیز یکی از جدی ترین فعالان آن بود، به شدت آسیب دید و برای مدت زمانی نامعلوم، متوقف شد.

اکنون به نظر می رسد او با این اظهارات در صدد است یکبار دیگر، فاز گفتگوهای صلح را فعال کند تا هم خود به صحنه بازگردد و هم منافعی که اسلام آباد از مسیر فعال سازی این فاز به آن دست پیدا می کند، تامین شود.
اما تلخی ماجرا جایی است که تصور کنیم، صلح تنها نقشی نیست که پاکستان در قبال افغانستان بازی می کند.
به تعبیر دیگر، سرتاج عزیز تنها یک بخش از یک ماموریت بزرگ را بر عهده دارد؛ اما این ماموریت، بخش های دیگری هم دارد که افراد و سازمان های دیگری در اسلام آباد آن را پیش می برند.
بازی دو گانه صلح و جنگ در افغانستان، به ویژه پس از به قدرت رسیدن حکومت وحدت ملی در افغانستان، به صورت جدی در دستور کار حکومت اسلام آباد قرار گرفته است.
اسلام آباد هم در صلح و هم در جنگ در افغانستان، منافع بزرگی دارد که بر پایه ارزیابی های کارشناسان، متاسفانه هیچیک از این منافع، با آنچه مورد نظر مردم و دولت افغانستان است، همخوانی ندارد.

پاکستان با فعال کردن محور صلح، در صدد است به قول یکی از مقام های بلندپایه کابل، یک «حکومت مزدور» را در افغانستان روی کار بیاورد و مانند زمان سلطه رژیم طالبان، مهره های دست آموز خود را در رأس هرم قدرت قرار دهد.

از این رهگذر همچنین رژيم اسلام آباد، می تواند با شریک کردن قدرت هایی مانند چین و امریکا، از این دو قطب مهم قدرت، امتیازهای سیاسی و مالی و حتی نظامی کسب کند.
همزمان با آنکه می تواند در ازای ایفای این نقش، روی سیاست خارجی کابل تاثیر بگذارد و به عنوان نمونه، کابل را از دهلی دور نگه دارد.

منافع دیگری نیز در این راستا وجود دارد که امکان برشماری آن در این مقال وجود ندارد.
اسلام آباد همزمان با این فعالیت، بر تنور جنگ در افغانستان نیز با شدت بیشتری می دمد تا در عرصه میدانی نیز کابل را تحت فشار قرار دهد و امتیازهای بیشتری روی میز گفتگو به دست آورد.

با این حساب، در بازی صلح و جنگ پاکستان علیه افغانستان، همه چیز به نام افغانستان اما به کام پاکستان است.
به این ترتیب، منافع افغانستان، همانگونه که در استمرار جنگ نهفته نیست، در آغاز روند صلح به معنایی که پاکستان مراد می کند نیز وجود ندارد.

گفتگوهای صلح زمانی معنا پیدا می کند که جنگ کاملا متوقف شود و دشمن، سلاح هایش را بر زمین بگذارد و وارد یک پروسه شفاف و مشروع سیاسی در چارچوب قانون اساسی افغانستان شود.

























منافع هند و پاکستان در افغانستان

هند از کشورهای مهم جنوب شرق آسيا است که هم به دليل تجربه دمکراسی و هم به دليل نقش اقتصادی آن در منطقه از اهميت ويژه ای برخورداراست.

اين کشور از گذشته های دور تلاش کرده است بدون توجه به نوعيت رژيم های حاکم بر افغانستان با اين کشور روابط نزديک و خوب داشته باشد. 

داد نورانی، روزنامه نگار افغان می گويد زمانی که پاکستان وارد پيمان نظامی سنتو شد و در مثلث کشورهای منطقه در برابر شوروی وقت قرار گرفت، مناسبات افغانستان با هند به گرمی گراييد.

آقای نورانی می گويد: "هند و افغانستان حتی در زمانی که کنفرانس کشورهای غير متعهد ها به وجود می آمد هر دو از بنيادگذاران اين کنفرانس بودند."

تنها در مقطعی از حاکميت طالبان و آن هم پس از ربوده شدن يک هواپيمای هندی که در فرودگاه قندهار به زمين نشست، روابط اين دو کشور دچار نوعی تنش شد. 

وحيد مژده، از آگاهان مسايل سياسی می گويد خواست ربايندگان که آزادی يک رهبر شورشيان کشمير هند بود اين گمان را در ميان هندی ها تقويت کرد که ممکن است در عقب اين موضوع پاکستانی ها قرار داشته باشند.

او می گويد: "زمانی که اين هواپيما از هندوستان ربوده شد اول در پاکستان فرود آمد و سپس به قندهار آورده شد بدون شک چون روابط بين طالبان و دولت پاکستان در آن زمان بسيار خوب بود هندی ها متوجه شدند که شايد آوردن اين هواپيما به قندهار به خاطر اين باشد که پاکستان در پی حاصل کردن امتيازاتی است." 

آقای مژده می افزايد: "به هرحال هواپيما در فرودگاه قندهار به زمين نشست و خواست هواپيماربايان نيز جالب بود آنها خواهان رهايی مولانا مسعود حسن، يکی از جنگجويان کشميری از زندان هند شدند." 



 
کمک به هند

 امروز هندوستان نياز دارد به دسترسی به بازارهای آسيای ميانه و خاور ميانه. يک افغانستان امن و آباد و يک افغانستان موفق موقعيت ترانزيتی موفقی را برای کالاهای هند به وجود خواهد آورد که کمک بسيار مهمی به اقتصاد رو به رشد هند می کند


 

داوود مراديان، مشاور وزير خارجه افغانستان 

وحيد مژده همچنين می گويد طالبان تلاش کردند با حل مسالمت آميز قضيه هواپيمای ربوده شده مناسبات خود با هند را بهبود بخشند ولی اين زمانی بود که هندی ها به گفته او ديگر تمايلی به تامين روابط با طالبان نداشتند.
طالبان پس از اين رويداد نام هند را در رديف کشورهای روسيه و ايران قرار دادند که عمدتا به اين کشورها به عنوان کشور های دشمن نگاه می کردند.

ولی پس از سقوط رژيم طالبان مناسبات افغانستان و هند دوباره رو به بهبود نهاد و اين کشور از نخستين روزها در بازسازی و روند دولت سازی در افغانستان ابراز آمادگی کرد.

راهی به بازار آسيای ميانه

حالا چه چيزی هند را به سمت افغانستان متمايل کرده است؟ همسايگی اين کشور با پاکستان کشوری که با هند مشکل دارد و يا دست يافتن به بازارهای اقتصادی آسيای ميانه؟ و يا هم هر دو؟

بسياری از تحليلگران توجه به يک يا دو عامل را در اين خصوص ناکافی می دانند و باور دارند عوامل و انگيزه های متفاوتی می تواند سبب علاقه مندی هند نسبت به افغانستان شود.

راه يافتن به بازارهای پر منفعت آسيای ميانه يکی از عواملی است که به نظر دکتر داوود مراديان، مشاور ارشد وزارت خارجه افغانستان و از تحليلگران مسايل جهانی، هند را وامی دارد تا در افغانستان حضور فعال داشته باشد. 

آقای مراديان می گويد: "امروز هندوستان نياز دارد به دسترسی به بازارهای آسيای ميانه و خاور ميانه. يک افغانستان امن و آباد و يک افغانستان موفق موقعيت ترانزيتی موفقی را برای کالاهای هند به وجود خواهد آورد که کمک بسيار مهمی به اقتصاد رو به رشد هند می کند."

اختلافات مرزی



 
نفوذ پاکستان
داد نورانی
 هند پيوسته تلاش کرده که افغانستان را کمک کند تا در برابر گسترش نفوذ پاکستان در منطقه به زانو در نيايد


 

داد نورانی، روزنامه نگار 

از سوی ديگر اختلافات مرزی حل ناشده ميان پاکستان، هند و افغانستان نيز به نزديکی مناسبات افغانستان با هند کمک کرده است.
داد نورانی، روزنامه نگار افغان می گويد: "هم هند و هم افغانستان پس از ايجاد پاکستان روی مسايل ارضی با اين کشور جنجال های داشتند به اين دليل وقتی اين دو به نحوی در حالت دشمنی با پاکستان قرار داشتند اين دشمنی به دوستی ميان افغانستان و هند کمک کرد و به همين دليل هند پيوسته تلاش کرده که افغانستان را کمک کند تا در برابر گسترش نفوذ پاکستان در منطقه به زانو در نيايد." 

کمک به بازسازی؟

در پنج سال پسين هند در عرصه های گوناگون تلاش کرده است به افغانستان کمک کند. 

علاوه بر وعده کمک ۶۵۰ ميليون دلاری پيشين به تازگی نيز اين کشور متعهد شده تا صد ميليون دلار ديگر را در عرصه بازسازی افغانستان به مصرف رساند.

اين کمک ها برای کشور جنگ زده ای چون افغانستان بسيار حياتی و چشمگير پنداشته می شود. 

ولی شکريه بارکزی، عضو مجلس نمايندگان افغانستان به اين باور است که دليل کمک های بيشتر هند به افغانستان اين است که احساس نياز به کمک های پاکستان را در اين کشور کاهش بخشد.

خانم بارکزی می گويد: "به اصطلاح بسيار عام هندوستان می خواهد با ما (افغانستان) بيشتر همکاری کند و اين همکاری و همسويی در يک مرحله به خاطر اين است که ما نيازمند پاکستان و تنها مصرف کننده يک کشور همسايه خود نباشيم."

نا امنی در افغانستان



 
کاهش نياز به پاکستان
شکريه بارکزی
 به اصطلاح بسيار عام هندوستان می خواهد با ما (افغانستان) بيشتر همکاری کند و اين همکاری و همسويی در يک مرحله به خاطر اين است که ما نيازمند پاکستان و تنها مصرف کننده يک کشور همسايه خود نباشيم


 

شکريه بارکزی، عضو مجلس نمايندگان 

عرصه روابط سياسی افغانستان با کشورهای همسايه در پنج سال گذشته با فراز و فرودهای توام بوده است.
افزايش ناامنی ها و حملات انتحاری عاقبت سبب واکنش دولتمردان اين کشور شد تا ريشه های اين مشکلات را در جاهای ديگر و به ويژه در خارج از مرزهای افغانستان جستجو کنند.

نزديک ترين نام کشوری که در چنين مواردی با توجه به پيشينه مناسبات آن می تواند به ذهن خطور کند پاکستان است.

مقامات افغان مدعی اند که دلايل و شواهد کافی دال بر دخالت پاکستان در امور داخلی افغانستان و تجهيز و آموزش گروه های مسلح مخالف به وسيله پاکستان در اختيار دارند.

حامد کرزی، رييس جمهور افغانستان که نسبت به ديگر دولتمردان افغان در اين زمينه با احتياط برخورد می کرد تا حالا دستکم دو بار نام پاکستان را به عنوان منبع اصلی تروريسم بر زبان آورده است.

تازه ترين مورد از اين نوع واکنشها در گشايش نخستين اجلاس سال دوم پارلمان افغانستان اتفاق افتاد.

آقای کرزی خطاب به اعضای پارلمان کشورش گفت: "برخی از مقامات پاکستان به حمايت حلقات خاصی در آن کشور از شبکه های جهانی تروريسم گروه های را تشکيل داده اند که در کشور ما علمای دينی، کودکان، معلمان، دکتران، مهندسان، بزرگان قومی، اعضای شوراهای ولايتی و فعالان حکومتی و اجتماعی را به شهادت می رسانند." 

بازی هند در افغانستان؟

آيا در تيرگی مناسبات افغانستان با پاکستان علاوه بر آنچه که دولتمردان افغان از آن به عنوان تجاوز پاکستان ياد می کنند کشور سومی و در اين جا به طور مشخص هندوستان نيز نقش داشته است؟



 
کشور سومی؟
حامد کرزی و منموهان سينگ 
 آيا در تيرگی مناسبات افغانستان با پاکستان علاوه بر آنچه که دولتمردان افغان از آن به عنوان تجاوز پاکستان ياد می کنند کشور سومی و در اين جا به طور مشخص هندوستان نيز نقش داشته است؟


 
 

اين سوال در حلقات سياسی افغانستان و بيرون از آن کمتر مطرح شده است ولی نصرالله استانکزی، استاد حقوق در دانشگاه کابل با احتياط تمام می کوشد به اين جنبه پنهان مانده به شکلی اشاره کند.
آقای استانکزی می گويد: "شايد به شکل علنی و آشکار نه و چنين شواهدی هم نزد من موجود نيست که بگويم در تشديد اين مخاصمت ها هند نقش داشته است ولی يک چيز را که می توانيم اسنباد کنيم اين است که سال گذشته دولت هند با آمريکا يک پيمان مهم استراتژيک به امضا رساند و من فکر می کنم که يک فکتور آن اين است که بازيگر اصلی در قضيه افغانستان، آمريکا است و هند خود را به شکل غير مستقيم متعهد به آمريکا می داند." 

او می افزايد: "اين موضوع مسلما تاثيرات خود را دارد حالا ببينيد پروژه های را که هند در افغانستان به ويژه در تجهيز ارتش اجرا می کند به هيچ وجه قابل قبول برای پاکستان نيست، به اين اساس هند خواستار اين بازی در افغانستان هست و از موضع دولت افغانستان در برابر پاکستان حمايت می کند." 

'ميدان رقابت'

آقای استانکزی همچنين به اين نظر است که موجوديت يک دولت ضعيف در افغانستان بيشتر با سياست های پاکستان همسويی دارد در حالی که وجود دولت نيرومند در افغانستان با استراتژی های هند نزديک است و اين مورد دوم چيزيست که به مزاق دولتمردان افغان نيز خوشتر می آيد.

هرچند در موجوديت کشورهای نيرومندی چون آمريکا و بريتانيا در افغانستان، دشوار خواهد بود از اين کشور به عنوان ميدان رقابت کشورهای هند و پاکستان سخن گفت ولی به هرحال هند و پاکستان دو کشوری هستند که می توانند در تحکيم صلح و ثبات در افغانستان عمده ترين نقش را داشته باشند.

اين نقش زمانی می تواند به گفته آقای استانکزی موازی با منافع افغانستان باشد که اين کشور بتواند استراتژی مشخصی در عرصه مناسبات خارجی خود ارايه کند.





















جنگ ۵۰ساله افغانستان و پاکستان

سه شنبه ۷ جوزا ۱۳۹۲ - سید سمیع سادات





کارل وون کلوزویتز (Karl Von Clausewitz) استراتژیست معروف آلمانی می‌گوید که جنگ، ادامه‌ی سیاست به یک مفهوم دیگر است و باید دوباره به سیاست برگردد. جنگ‌ها در طول تاریخ، همیشه وجود داشته و با ایجاد تکنالوژی جدید، نحوه‌ی جنگیدن و تاکتیک‌های جنگی تغییرکرده است. هم‌چنین امروز در جهان، از جنگ به شکل پیچیده و چندبعدی استفاده می‌شود- جنگ با استفاده از مفاهیم اقتصادی، مذهبی و جنگ برای به‌دست آوردن اراضی.
جنگ در دو حالت می‌تواند رخ دهد: نخست برای به‌دست آوردن مفاهیم ذکر شده و دوم برای حفظ آنها. تونی بلیر، نخست‌وزیر پیشین بریتانیا، یکی از نخستین رهبران جهان بود که تعریفی جدید از جنگ ارایه کرد. او در یکی از سخنرانی‌های مشهور خود در ۱۹ مارچ ۱۹۹۹ در جلسه‌ی کلب اقتصادی شیکاگو در باره‌ی جنگ کوسوگو گفته بود: «امروز ما برای اراضی نمی‌جنگیم، ما برای حفظ ارزش‌های خود می‌جنگیم.»
علما و مراکز تحقیقاتی جهان این بیانیه را نحوه‌ای از آغاز تعریف یک جنگ مدرن و دکتورین نظامی ‌جدید در جهان می‌دانند. هم‌چنان هیلاری کلینتون، وزیر خارجه‌ی پیشین ایالات متحده‌ امریکا در ماه اکتوبر ۲۰۱۱ در جلسه‌ی گزارش‌دهی به کانگرس امریکا در مورد جنگ افغانستان گفته بود: «ما می‌جنگیم، می‌سازیم و صحبت می‌کنیم» که این نشان‌دهنده ازدیاد ابعاد جدید در جنگ در این عصر است.


کشورهای همسایه خاصتا پاکستان و در این اواخر ایران نیز، به شکل آشکار از هرنوع اسلحه و امکانات خود برای بی‌ثبات ساختن افغانستان استفاده می‌کنند که با در نظر داشت چنین دست‌اندازی‌های مغرضانه، دولت افغانستان باید برای دورنمای امنیتی کشورباید پالیسی مدرن دفاعی و امنیت داخلی در نظر گرفته شود و قاطعانه تطبیق شود.

بُعد منطقه‌ای جنگ (بازی بزرگ قرن ۲۱)

افغانستان اگرچه تاکنون نفت و یا معادن قابل دسترس برای استخراج ندارد، اما جایگاه مهم ژیوپلتیک را در منطقه‌ی جنوب آسیا احرازکرده است؛ هم‌چنان افغانستان، آسیای مرکزی را به خلیج فارس وصل ساخته و راه اروپایی‌ها و امریکایی‌ها را برای دسترسی به معادن آسیای مرکزی باز می‌سازد. از سویی هم افغانستان میان چین و ایران واقع شده است.
امریکا بعد از سال ۱۹۷۹ روابط تیره با ایران دارد، در حالی که چین و امریکا با هم روابط تجاری نزدیک دارند؛ امریکا از اجناس چین استفاده می‌کند و چین از پول امریکا، اما با رشد اقتصادی بیش از حد چین در چند سال اخیر، امریکا به تشویش بوده و بیم از آن دارد که مبادا چین، قدرت اقتصادی خود را به قدرت نظامی ‌مبدل سازد که در آن صورت، تک ابرقدرت بودن امریکا را مورد تهدید قرار خواهد داد. در این میان امریکا برای اجازه ندادن انکشاف بیش از حد چین، محاصره‌ی استراتژیک چین را از جاپان آغاز کرده که با ایجاد کمپ‌های نظامی‌ در سنگاپور، ایجاد جبهه‌ی بحری در بحر هند و ایجاد قرارگاه نظامی‌در افغانستان، این محاصره استراتژیک به اکمال می‌رسد. البته این یک تهدید بزرگ برای اقتصاد چین است و اگر روزی هم امریکایی‌ها بخواهند می‌توانند راه‌های اکمالات انرژی به چین را قطع کنند، زیرا تمام انرژی مصرفی چین از سایر کشور‌های جهان به آن کشور می‌رسد.
از سوی دیگر اگر ایران از حمله‌ی نظامی‌ و عملیات‌های استخباراتی امریکا به‌خاطر از بین بردن نظام آن کشور نگران است، پاکستان هم به نوبه‌ی خود، به‌خاطر حفظ و استقرار نظام موجوده‌ی خویش، حضور امریکا در افغانستان را خطرناک تلقی کرده و تهدید جدی علیه خود می‌داند. در نهایت امر، حکومت پاکستان می‌داند که ایجاد یک حکومت قوی در افغانستان، آن هم مغایر با سیاست موجوده‌ی پاکستان، آن کشور را آنگونه که در محاصره‌ی جفرافیایی هند و افغانستان قرار دارد، در محاصره و انزوای سیاسی نیز قرار خواهد داد.
پاکستان از بدو تاسیس درسال ۱۹۴۷ تا اکنون، باعث ایجاد مشکلات و خشونت‌های جدی در افغانستان شده است. موقعیت جغرافیایی پاکستان، باعث قطع ارتباط مواصلاتی افغانستان با بحر هند شد. ادعای افغانستان در مورد خط دیورند، باعث ایجاد بدبینی در رده‌های تصمیم‌گیری پاکستان در مقابل این کشور شد. در عین حال، پاکستان از آغاز تا کنون در جنگ مستقیم با هند بوده است.
این موضوعات باعث شده تا پاکستان از نخستین روزهای ایجادش در یک تشویش بزرگ امنیتی زندگی کند. پاکستان در توسعه‌ی آینده تضاد با هند و تضعیف افغانستان، تامین امنیت در پاکستان را جستجو می‌کند. این دیدگاه در شکل‌دهی پالیسی‌های خارجی و امنیتی پاکستان، نقش اساسی بازی کرده است.
افغانستان که در زمان تاسیس پاکستان از سوی محمدظاهر به‌شکل نظام شاهی اداره می‌شد، در حال رشد اقتصادی و ایجاد سیستم‌های جدید شهری، زراعتی و ترانزیتی بود که کشور نوپای پاکستان با قطع راه مواصلاتی از طریق بحر هند، باعث کندی پیشرفت پلان‌های شاهی شد. مشکلات مرزی و قطع راه ترانزیتی افغانستان از سوی پاکستان، باعث شد که دولت افغانستان سه بار رسما به ملل متحد شکایت کند و یک بار هم موضوع پشتونستان در شورای امنیت سازمان ملل مورد بحث قرار گرفت.
برای بار اول در سال ۱۹۶۳، بعد از امر آمادگی سفربری/محاربه با پاکستان، طیاره‌های نظامی ‌پاکستان مناطق جاجی پکتیا را هدف قرار داد که نخستین مداخله‌ی نظامی‌ آن کشور در افغانستان ثبت بود.
در سال‌های بعد، زمانی که سردار محمد داوود، موضوع پشتونستان را در سرخط مشی سیاست خارجی خود قرار داد، پاکستان مانع انتقال اموال تجاری افغانستان از طریق خاک آن کشور گردید. درسال‌های دهه ۷۰ میلادی، پاکستان به ناراضیان دولت افغانستان پناه داده و ایشان را تشویق به برداشتن اسلحه برضد نظام افغانستان ساخت که سبب به‌وجود آمدن شورش مسلحانه برضد حکومت سردار محمد داوود گردید. بعد از آن دولت پاکستان با ایجاد گروه‌های مختلف برای گرفتن کنترول افغانستان، فعالیت‌هایش را هم‌چنان ادامه داد و آخرین تیر آنها که کشور ما را نشانه گرفت، ایجاد گروه طالبان و حقانی بود که هنوز هم برای پیشبرد منافع خویش در افغانستان، از آنها استفاده می‌کند. اما هیچ‌گاه جانب افغانی، به یک تحلیل عمیق و آسیب‌شناسی دقیق نظامی‌سیاسی در مورد پاکستان نپرداخت.
در این مقاله تلاش می‌شود که جنگ متداوم خاموش افغانستان و پاکستان تعریف گردد و یک آسیب‌شناسی در مورد آن صورت گیرد تا بر مبنای آن، آمادگی‌های لازم برای دفاع از تمامیت ارضی، منافع اقتصادی و حاکمیت ملی افغانستان داشته باشیم.

نقش پاکستان در جنگ مدرن در افغانستان

دولت پاکستان در ظرف ۱۲ سال گذشته، دو نوع مداخله در افغانستان داشته است:
اول، مداخلات مستقیم و یا آشکار؛
 دوم، مداخلات غیرمستقیم و یا پنهان.

مداخلات آشکار نیز به دو دسته تقسیم می‌شود:
الف: مداخله‌ی اقتصادی از طریق قطع راه‌های اکمالاتی به افغانستان و جلوگیری از صادرات
 افغانستان به جهان و هدف‌گیری مراکز اقتصادی کشور با استفاده از تروریزم. به گونه‌ی مثال، از حمله بر مارکیت مرکزی قندهار، حمله بر کابلبانک در ننگرهار، حملات تروریستی بر هوتل صافی در کابل و حمله بر فابریکه‌ی جوس‌سازی در پلچرخی می‌توان به عنوان نمونه یاد کرد.
ب: ایجاد جبهه‌ی مستقیم جنگی در افغانستان با استفاده از نام‌های القاعده، طالبان، حقانی و
 حزب حکمتیار، که در جریان این مقاله تشریح می‌شود.
دوم: مداخلات پنهان اما به سه بخش تقسیم می‌شود:
الف: جنگ تبلیغاتی علیه نظام افغانستان در داخل کشور با استفاده از نام دین مقدس اسلام.
ب: استخدام ماموران بلندرتبه‌ی دولت افغانستان و استفاده ازآنها در نفوذ کردن بر پالیسی‌های کابل و استفاده از آنها برای گردآوری اطلاعات.
ج: تبلیغات سوء علیه دولت افغانستان در سطح بین‌الملل به‌خصوص در جهان اسلام، خاصتا جهان عرب.
در دهه‌ی ۹۰میلادی، دشمنی افغانستان و پاکستان روی موضوع خط دیورند بود، اما بعد از سال‌های ۱۹۹۰هنگامی که یک بار دیگر منفعت‌گیری منطقه‌ای میان کشور‌های منطقه آغاز گردید، پاکستان در استراتژی خود تجدید نظر کرد. چون پاکستان قبلا برای از دست ندادن خط دیورند تلاش می‌کرد، بعد از سال‌های ۱۹۹۰ مطمین گردید که دیگر هیچ‌گاهی افغانستان توانمندی دوباره گرفتن خاک‌های آن‌سوی دیورند را نخواهد داشت، آنگاه به بسترسازی برای ایجاد یک حکومت دست نشانده در کابل آغاز کرد تا این حکومت، دست نشانده پالیسی‌های استراتژیک منطقه‌ای پاکستان را تعقیب کند.
پاکستان بعد از آمدن روس‌ها به افغانستان، بازی بسیار زیرکانه کرد. مثلا از طریق اعطای کمک‌های مالی و تسهیل آن برای مجاهدین افغان، در آن پروسه سهم گرفت. در عین حال، روابط این کشور با جهان اسلام خاصتا جهان عرب بهتر و نزدیک‌تر شد. این روابط تا حدی نزدیک شد که عربستان سعودی در سال‌های ۱۹۸۰ با اعطای میلیاردها دالر به ارتش پاکستان، از ساختن بمب اتومی ‌توسط آن کشور حمایت کرد.
هم‌چنان هند و پاکستان دشمنان تاریخی یک دیگر اند. هند از سالها۱۹۷۰ الی سالهای ۲۰۰۰ میلادی یکی ازسریعترین رشد اقتصادی جهان را داشته و به یک قدرت بزرگ اقتصادی در جهان مبدل شده است که این موضوع باعث نگرانی جدی پاکستان گردیده است. پاکستان بخوبی میداند که دیگر توان مقابله با هند را به تنهایی ندارد بناءً همیشه کوشیده است که افغانستان را نیز تحت سیطره‌ی خود داشته باشد، تا از خاک آن، منابع انسانی، منابع زیرزمینی و هم‌چنان موقیعت ستراتیژیکش برضد هند استفاده کرده و به‌خوبی بتواند با حریف خود مقابله کند. هم‌چنان امروز پاکستان از نحوه‌ی جدید جنگ؛ یعنی جنگ نرم که نفوذ کردن به پالیسی‌های کشور‌ها به نفع خود است نیز، استقاده می‌کند.

جنگ سه‌بُعدی پاکستان

افغانستان و پاکستان در ظرف ۵۳ سال گذشته، درگیر یک نوع جنگ به‌خاطر امتیازگیری از هم‌دیگر بوده‌اند که اکثرا نیروها و حلقات مشخص به نمایندگی از پاکستان، جنگ نیابتی را تحت نام‌های مختلف به پیش برده‌اند که افغانستان در این جریانات، تنها در حالت مدافعه از خود بوده است و هیچ‌گاه قدرت تعرضی را بر پاکستان به‌طور مستقیم نداشته است.
در جهان امروز، شکل جنگ‌ها تغییر فاحش کرده است، زیرا در گذشته با لشکری از سربازان، تانک‌ها و طیاره‌های جنگ‌ها را به پیش می‌بردند، اما اکنون در حالی که این وسایل در جنگ هنوز هم بااهمیت است، کشور‌ها در کنار آن، راه‌ها و طرق دیگری را نیز برای به دست آوردن منافع خود ایجاد کرده اند که این نوع جنگ را به نام Hybird War و یا Three Block War می‌گویند؛ جنگ حزب‌الله لبنان و اسراییل در سال ۲۰۰۶ یکی از این نوع جنگ‌ها بود که حزب‌الله، اسراییل را با استفاده از جنگ سه‌بعدی شکست داد.
نظر به تعریف نظامی، این نوع جنگ، تمرکز برای از پا در آوردنِ حریف، در سه جبهه به پیش برده می‌شود که دولت‌ها باید سه عمل را انجام دهند، در جبهه اول رویاروی نظامی است، در جبهه دوم از طریق نفوذ جهانی هم‌پیمانان‌شان از جنگ نرم و یا فشار دیپلوماتیک نیز استفاده می‌کنند. در جبهه سوم، فشار از طریق حمایت انسانی شهروندان خود و برملا ساختن جنایات جنگی در بُعد انسانی آن است.
به‌همین دلیل است که این جنگ را جنگ سه بعدی می‌گویند. این همانا جنگ است که ما در ظرف ۱۲ سال گذشته با پاکستان درگیر آن هستیم. در این میان دولت افغانستان و امریکا متوجه ابعاد دیگر جبهه جنگ نیز هستند، اما تمرکز تنها برضد تروریزم یعنی جبهه‌ی نظامی‌جنگ است.

از نقطه‌ی نظر استراتژیک، پاکستان در سه جبهه با افغانستان در حالت جنگیدن است:

۱- جبهه‌ی نظامی: با ایجاد و حمایت مستقیم از تروریزم بین‌المللی و گروه‌های شورشی در داخل خاک افغانستان مانند گروه طالبان، شبکه‌ی حقانی و حزب اسلامی‌ شاخه حکمتیار، تهدید آنی و جدی امنیتی را متوجه افغانستان ساخته و حتا نظام جمهوری اسلامی ‌را به تهدید مواجه کرده است.
۲- جبهه‌ی دیپلوماتیک: پاکستان در پهلوی مشتعل ساختن جنگ آتشین در جبهه‌ی نظامی، هم‌زمان کانال‌های دیپلوماتیک با افغانستان و امریکا را نیز فعال نگهداشته است تا از مزایا و حمایت جهانی که به افغانستان مبذول می‌گردد نیز، برای کشورش بهره‌گیری کند. هر چند در این مورد پاکستان چندان موفق نبوده اما توانسته است که سالانه بیش از سه میلیارد دالر از امریکا به‌نام مبارزه با تروریزم به‌دست آورد که یک بر سه این پول را به خاطر ترویج تروریزم در منطقه و متباقی را جهت تجهیز نظامی‌ در تعلیمات و تسلیحات وسایل و تکنالوژی جدید استفاده می‌کند. هم‌چنان پاکستان برای تضعیف نظام افغانستان و موقف امریکا در منطقه از قدرت نفوذ خود در سایر کشور‌های جهان خاصتا کشورهای عربی استفاده می‌کند. این نوع تلاش را نیز به‌نام جنگ نرم یاد می‌کنند. البته قطع راه اکمالاتی ناتو و توقف غیرقانونی اموال تجارتی افغانستان که یک فشار اقتصادی است نیز در همین جبهه محسوب می‌شود.
۳- جبهه‌ی انسانی: پاکستان در این جنگ، از مهاجران افغان و سایر افغان‌هایی که بنا بر عوامل مختلف در آن کشور مستقر شده‌اند، استفاده ابزاری می‌کند که در این جبهه بزرگ‌ترین موفقیت را پاکستان داشته است. مثلا طلاب مدارس که برای فراگیری علوم دینی مجبور شده‌اند به پاکستان بروند، اردوی پاکستان با استفاده از عملیات‌های روانی در مدارس دینی برای‌شان ذهنیت سیاسی داده و با پرورش دادن انگیزه‌ی جنگی در وجود آنان، افرادی را که زودتر اغفال می‌شوند، از میان‌شان انتخاب و به جبهه‌ی جنگ معرفی می‌کنند تا به آنها تعلیمات نظامی ‌داده شود و جهت اجرای عملیات‌های انتحاری و تعرضی در خاک افغانستان آماده گردند.
از آن‌جا که جبهه‌ی انسانی حمایت‌کننده‌ی بخش عملیات‌های نظامی ‌می‌باشد و با جبهه‌ی نظامی‌ همکاری بسیار دقیق و نزدیک دارد، سربازگیری پاکستان برای جنگیدن در افغانستان نیز از این بخش صورت گرفته است. تخمین‌ها نشان‌دهنده آن است که بیش از دو میلیون مهاجر افغان هنوز هم در خاک پاکستان زندگی می‌کنند و پاکستان از آنها نیز به عنوان حربه‌ی فشار برضد افغانستان استفاده کرده و اکثرا افغانستان را تهدید به اخراج این مهاجرین می‌کند.
با در نظر داشت ظرفیت پایین حمایت مسکنی و شهرسازی و اشتغال‌زایی در کشور، افغانستان فعلا آماده‌ی پذیرش این تعداد مهاجر به یک‌بارگی نیست. بنا بر چنین وضعیت، تعداد زیادی از جوانان مهاجر که در پاکستان زندگی دارند، یا به خاطر جنگیدن در جبهات طالبان در شمال، شرق و جنوب کشور استفاده می‌شوند و یا هم جهت جمع‌آوری اطلاعات از افغانستان توسط اردوی پاکستان استخدام می‌شوند.

استراتژی بدیل برای جنگ با پاکستان

حضور نظامی ‌امریکا و نبرد بین‌المللی برضد تروریزم، در آوردن امنیت و ثبات در افغانستان کمک کرده است، اما پایگاه های نظامی امریکا هم‌چنان تهدیدات جدیدی را متوجه افغانستان ساخته است. کشورهای منطقه که با آمریکا و منافع آن کشور مخالفت دارند با افغانستان درگیرخواهند شد، درداخل کشور نیز امروز انتحار در مساجد، مراکز دولتی و خانه‌های مردم صورت می‌گیرد و این به یک نوع سیستم سازمان‌یافته‌ی کشتار جمعی مبدل شده است. کشورهای همسایه خاصتا پاکستان و در این اواخر ایران نیز، به شکل آشکار از هرنوع اسلحه و امکانات خود برای بی‌ثبات ساختن افغانستان استفاده می‌کنند که با در نظر داشت چنین دست‌اندازی‌های مغرضانه، دولت افغانستان باید برای دورنمای امنیتی کشورباید پالیسی مدرن دفاعی و امنیت داخلی در نظر گرفته شود و قاطعانه تطبیق شود.
به نظر می‌رسد که با خروج نظامی ‌ایالات متحده‌ی امریکا از افغانستان، کشور از شر مداخلات جنگ‌افروزانه‌ی کشور‌های ایران و پاکستان رهایی نخواهد یافت، بنا حضور امریکا نظر به اهمیت جیوپولیتیکی، سیاسی، اقتصادی و نظامی ‌افغانستان یک ریسک قابل قبول است؛ یعنی خطر حضور نظامی ‌امریکا در افغانستان، به مراتب کم‌تر از خطر بیرون شدن آنها از این کشور است.
با وجود میلیاردها دالر کمک‌ جامعه‌ی جهانی، حضور کم‌تر از دوصد هزار تن نیروی نظامی ‌خارجی، فعالیت صدها موسسه‌ی کمک به انکشاف در افغانستان و بیش از سه‌صد هزار نیروی امنیتی داخلی، هنوز کارهای زیادی برای آوردن امنیت با ثبات لازم است اجرا شود.
تحقیقات این مقاله می‌رساند که پنج علت اساسی، دلایل بدامنی و تداوم جنگ در افغانستان بوده اند و به موجب آن است که، موقف افغانستان در مبارزه علیه تروریزم و مقابله با پاکستان تضعیف گردیده است:
۱ – پالیسی‌ها و برنامه‌های غلط و ناسازگار جامعه‌ی جهانی؛
 ۲ – تداوم جنگ و حضور تروریزم؛
 ۳- عدم وجود اردو، پولیس و استخبارت توانمند و موثر؛
 ۴- دخالت احزاب سیاسی و اقوام در حکومت‌داری افغانستان بدون در نظرداشت منافع ملی؛
 ۵- هماهنگی ناکافی و عدم هم‌زبانی تمویل‌کنندگان با دولت افغانستان.
بنا اصلاحات نه تنها در جبهه‌ی نظامی ‌دولت افغانستان ضروری است، بلکه در سکتور اقتصادی، حکومت‌داری و امنیت داخلی نیز، لازمی ‌است تا دولت افغانستان در جنگ بر دشمنان خود پیروز شود.
بعد از جنگ ویتنام، یک جنرال امریکایی نوشته بود که ما در ویتنام۱۰ سال جنگ نکردیم، بلکه جنگ یک‌ساله را ده بار تکرار کردیم. علی‌احمد جلالی نیز، در ژورنال نظامی ‌اردوی امریکا در یک مقاله‌ی خود راجع به انتقال مسوولیت نوشت که «جنگ امریکا در افغانستان از روی یک دیدگاه استراتژیک برای درازمدت طراحی نشده بود بلکه جریان جنگ در کل تنها عکس‌العمل به واقعات جنگی در میدان نبرد بوده است.» امریکا در افغانستان استراتژی جنگی را به درستی بازبینی نکرد و تغییرات اساسی برای موفقیت در جنگ را وارد نکرده است، بنا مانند آن ست که یک جنگ را ۱۲ بار در ظرف ۱۲ سال در افغانستان تکرار کرده است.
استراتژی جنگ در چندین بخش باید تغییر کند؛ اول لازم است محل جنگ تعریف جدید شود. فعلا تنها افغانستان میدان نبرد خوانده می‌شود، زیرا نظامیان دولت افغانستان و متحدانش تنها هنگامی که دشمن از سرحد پاکستان عبور کرده وارد قلمرو افغانستان می‌گردد، با آنها درگیر جنگ می‌شوند. در تعریف جدید از جبهه‌ و جغرافیای جنگ در افغانستان، باید محل رویارویی با دشمن، محل تعلیم و تربیه‌ی دشمن، قوماندان و محل سوق و اداره‌ی دشمن و هم‌چنین راه‌های مواصلاتی دشمن همه شامل گردند. ما برای ده سال تنها در خط مقدم با دشمن در جنگ بودیم، درحال حاضر وسعت جبهه‌ی دشمن و عقب آن تا اسلام‌آباد و پنجاب پاکستان می‌رسد.

استراتژی بدیل برای افغانستان

بعد از اکمال پروسه انتقال افغانستان نیاز دارد تا سیستم دفاعی و امنیت داخل خودرا باز بینی کند و در نخست لازم است در سه مورد تمرکز جدی صورت بگیرد:
اول: تجهیز نیروهای مسلح به جنگ افزارهای معاصرموثر؛
 دوم: وسعت جغرافیایی جنگ به مرکز ثقل قدرت دشمن؛
 سوم: جلب حمایت منطقه‌ای و بین‌المللی برای فشار آوردن بر پاکستان.
اول: بیش از ۳۵۰ هزار نیروی امنیتی افغانستان به‌خاطر مبارزه با تروریزم بین‌المللی و شورشگرایی کافی است، در حالی که قوت‌های خاص افغانستان و نیروهای زمینی آن با وسایل جدید و اسلحه سبک تجهیز شده‌اند. چنان که به آینده می‌نگریم، لازم است تا ارتش افغانستان با ایجاد ظرفیت رهبری بهتر و صنوف جدید مانند قدرت آتش، قوای تعرضی هوایی، مدافعه هوایی و مدافعه سرحدی در قسمت جنوب و شرق کشور به مسلکی شدن خود ادامه دهد. هم‌چنان قدرت استخباراتی اردو و پولیس هردو پاین بوده و هنوز هم دشمن به آسانی می‌تواند در صفوف این دو نیرو داخل شود و به معلومات و اسرار نظامی‌ افغانستان دست یابد؛ بنا لازم است که برای به دست آوردن برتری معلومات در کشور و منطقه، نیروهای امنیتی افغانستان این بخش به فنون و تکنالوجی جدید اجهاز شود.
دوم: در این مقطع زمانی لازم است تا شورای امنیت ملی افغانستان به یک ارزیابی گسترده پیرامون قابلیت‌های رزمی‌ و دفاعی نیروهای امنیتی کشور و چالش‌های موجود در برابر آنها اقدام کند تا از این بررسی‌های پژوهشی در رفع چالش‌ها اقدام و از قابلیت‌ها در مقابل تهدیدات استفاده‌ی موثر به عمل آید.
افغانستان هنوز هم میدان نبرد با شورشگرایی، تروریزم بین‌المللی و جنگ‌های نیابتی کشورهای منطقه و جهان است، اما مرکز ثقل قدرت، تروریزم و شورشیان مسلح دولت افغانستان در خاک پاکستان است و تا حال کدام فشاری تعیین‌کننده بر این مراکز اساسی که دشمن در آن‌جا تعلیم، تجهیز و آماده‌ی نبرد علیه دولت افغانستان و تخریب دارایی‌های عامه در این کشور می‌گردد، از سوی جامعه جهانی وارد نشده است.
سانزو، استراتژیست مشهور چینی می‌گوید: «خود را بشناس و دشمن خود را بشناس.» در مورد خودشناسی یک ارزیابی دقیق و شناخت قابلیت‌های خودی و همپیمانان ما ضروری است و در مورد دشمن، برتری معلومات در میدان محاربه، درک از قابلیت‌ها و شناخت از مراکز آن تعیین‌کننده‌ی موفقیت است.
متاسفانه در ظرف ۱۲ سال گذشته، افغانستان تنها در حال دفاع نظامی بوده و هیچ‌گاهی مجال تعرض را نیافته است. حالا وقت آن ست که با ارایه‌ی تعریف جدید از جغرافیای جنگ، دکتورین نظامی ‌و استخباراتی افغانستان طوری طراحی شود که نیروهای استخباراتی افغانستان توانایی وارد شدن و اجرای عملیات‌های کوچک تعرضی در مراکز تجهیز، تعلیم و تربیه‌ی دشمن را داشته باشند؛ یعنی بتوانند مراکز ثقل دشمن را مختل، تخریب و یا هم فلج سازند. این کار می‌تواند دشمن را در حالت مدافعه قرار داده و از تعدد و شدت عملیات‌های دشمن در داخل خاک افغانستان به‌شدت بکاهد.
سوم: افغانستان امروز، یکی از همپیمانان نزدیک کشورهای بزرگ جهان است. موافقت‌نامه‌ استراتژیک با ایالات متحده‌ی امریکا برای افغانستان، منصب جدید را در منطقه داده و هم‌چنان توافق‌نامه‌های جداگانه با کشورهای هند، بریتانیا، ایتالیا، فرانسه ودیگران نیز افغانستان را در جایگاه خوبی قرار داده است و کشور می‌تواند در فضای سیاست‌های جهانی از اعتبار و قدرت نرم خود استفاده کند.
فشارهای دیپلوماتیک و تعزیرات اقتصادی دو موردی است که باید بر پاکستان اعمال شود. در حالی که اقتصاد و تجارت در تداوم و قطع جنگ‌ها تعیین‌کننده است، جهان در چند سال اخیر فشار بیشتر دیپلوماتیک را بر پاکستان وارد آورد، اما نتیجه‌ی خوبی را در پی نداشت و باعث قطع حمایت پاکستان از تروریزم بین‌المللی و شورشگرایی در افغانستان نشد. بنا موقع آن است که هرگاه افغانستان به یک کمپاین وسیع بین‌المللی دست بزند تا ملل متحد، ایالات متحده‌ی امریکا، اتحادیه‌ی اروپا و حتا بعضی از کشور‌های خلیج، تجارت در پاکستان را تحریم و راه‌های مواصلاتی پاکستان را از طریق بحر هند قطع کنند و در نتیجه آن کشور نتواند به خرید اسلحه و صدور اموال خود به خارج از کشورش بپردازد، بدون شک این عمل به‌خاطر خاتمه دادن به حمایت پاکستان از تروریزم بین‌المللی در منطقه و جهان، می‌تواند آخرین راه حل سیاسی باشد. در غیر آن، جهان منتظر حملات بیشتری مانند انفجارات در میتروی لندن، توکیوی جاپان، نیویارک ایالات متحده‌ی امریکا و ممبیی هند باشد وتا جایکه به افغانستان مربوط است، این جنگ هم‌چنان از ملت ما قربانی خواهد گرفت.





























توسعه روابط افغانستان و پاکستان: عوامل و اهداف

سه شنبه ۲۱ دلو ۱۳۹۳ - محمد شریفی





پس از روی کار آمدن حکومت وحدت ملی در افغانستان و حمله تروریستی بالای مکتب نظامیان پاکستان در پیشاور، شاهد گسترش همکاری‌های دو کشور در سطح بی‌پیشینه و یا کم‌نظیر هستیم. از سفرهای مکرر مقامات ارشد دو کشور، اعضای جامعه مدنی و بازرگانان گرفته تا همکاری‌های مرزی مشترک برای مبارزه با هراس‌افگنی و دست آخر اعزام شش نفر دانشجوی افغان برای فراگیری آموزش‌های عالی نظامی در مهم‌ترین مرکز آموزش نظامی پاکستان در ایبت‌آباد اسلام‌آباد. همه این موارد نشان از شروع یک فصل تازه در روابط دو کشور است. در این زمینه لازم است که نگاهی گذرا به عوامل و اهداف دو جانب داشته باشیم.

عوامل:

در میان عوامل موثر بر بهبود روابط دو کشور، چند عامل از اهمیت بالایی برخوردار است که ذیلا به آن‌ها اشاره می‌شود.
۱٫ تغییر حکومت در افغانستان از عوامل اساسی در این زمینه به شمار می‌رود. زیرا با به قدرت رسیدن رییس‌جمهور غنی، ما شاهد فضای تازه در مناسبات بین‌المللی و منطقه‌ای افغانستان هستیم. حکومت وحدت ملی به رغم چالش‌های داخلی، در عرصه بین‌المللی دولتی است که موافقت‌نامه‌های امنیتی با غرب را امضا کرده است؛ تعامل سازنده منطقه‌ای در سطح همسایگان و کشورهای اسلامی را شروع کرده است و دیگر کابل در تنش با غرب به سر نمی‌برد. از جانب دیگر این دولت طرح‌های اقتصادی را مطرح کرده که در ذیل آن منافع پاکستان نیز تامین می‌شود. انتقال انرژی از آسیای میانه به جنوب آسیا، منافع مشترک برای دو کشور را می‌تواند نوید دهد. بنابراین حکومت وحدت ملی فرصت جدید چانه‌زنی و تشریک مساعی برای نیل به اهداف مشترک را فراهم کرده است.

۲٫ درک جدید پاکستان از پدیده افراط‌گرایی و تروریسم. به‌نظر می‌رسد با وقوع حادثه خونین پیشاور در دسامبر گذشته، پاکستانی‌ها در بخش ملکی و نظامی وادار به نوع تجدید نظر در قبال پدیده تروریسم گردیدند و این‌که اشاعه افراط‌گرایی همواره در کنترول نبوده و می‌تواند شعله‌های شوم این پدیده کشور حامی و بخش نظامی آن را نیز در بر گیرد. از این‌رو می‌توان گفت که نوعی بازاندیشی پاکستان در قبال افراط‌گرایی و تروریسم نیز نقش قابل توجهی در فراهم‌سازی بستر این نوع همکاری‌ها داشته است.

۳٫ علاوه بر مسایل فوق‌الذکر، شهرت و قدرت‌یابی داعش فراتر از مرزهای عراق و شام و اعلان ولایت خراسان- شامل بخش‌های افغانستان و پاکستان- توسط حامیان و بیعت‌کنندگان با داعش تهدید مشترک علیه منافع پاکستان و افغانستان را افزایش داده است. این عامل می‌تواند در جای خود دو کشور همسایه را وادار به اتخاذ راهبردهای مشترک علیه دشمن مشترک کند. پس اشاعه داعش در منطقه و اعلام بیعت تعدادی از طالبان سابق با داعش از جمله عوامل همسویی افغانستان و پاکستان به شمار می‌رود.

۴٫ فشار ممتد بین‌المللی بر پاکستان از جمله متغیرهای تاثیرگذار بر پاکستان به شمار می‌رود تا این کشور وادار به اتخاذ موضع متفاوت در قبال دهشت‌افگنان، ترروریسم و افراط‌گرایی گردد. هرچند انتظار می‌رود این فشارها بیشتر از آنچه رونما گردیده است باشد، ولی متاسفانه متحدین غربی افغانستان در این قسمت فشار مورد انتظار را بر پاکستان وارد نساخته‌اند. شاید روابط نوسانی دولت گذشته افغانستان بخشی از دلایل چنین رویکردی از جانب ایالات متحده بوده است.

اهداف:

واضح است که ریشه اختلافات دو کشور در طول حیات سیاسی پاکستان به تعقیب اهداف متعارض بر می‌گردد. پاکستانی‌ها همواره در صدد آن بوده‌اند که افغانستان خط مرزی دیورند را به رسمیت بشناسد، از اعمال نفوذ در آن سمت خط دست بر دارد، در سیاست خارجی خود به‌خصوص در قبال هندوستان ملاحظات پاکستان را در نظر بگیرد و در توسعه افغانستان نیز پاکستان رول و نقش خود را داشته باشد. ولی دولت‌های گذشته در افغانستان همواره در قبال خط مرزی دیورند موقف متفاوت را در پیش گرفته و در این زمینه نه تنها کدام نرمش و انعطافی هم از خود نشان نداده‌اند که به این موضوع جنبه حیثیتی و ملی داده و آن را به تابو تبدیل کرده‌اند. با هندوستان روابط گرم داشته و به‌عنوان یک کشور مستقل به پاکستان و کدام کشور دیگر اجازه نداده که در روابط خارجی افغانستان اعمال نفوذ کنند.
چنین اهدافی موجب کشیدگی ممتد در ورابط دو کشور بوده و در زمان جنگ سرد افغانستان به‌خاطر تنش با پاکستان ناگزیر به غلطیدن در کام بلوک سوسیالیتی گردید. زیرا پاکستان در آن زمان در کمربند امنیتی غرب علیه اشاعه کمونیسم در خط مقدم قرار داشت و افغانستان نتوانست اعتماد غربی‌ها را برای تمویل پروژه‌های انکشافی خود جلب کند. در ۱۳ سال گذشته هرچند هر دو کشور شریک غربی‌ها قرار گرفتند ولی به‌دلیل رفتارهای عجیب و غریب رییس‌جمهور سابق افغانستان، ما هیچ‌گاه نتوانستیم نسبت به پاکستان در موقعیت بهتری قرار بگیریم. با تغییرات جدید به‌نظر می‌رسد نوعی تعدیل در اهداف دو طرف به‌وجود آمده باشد به نحوی که همکاری جای تقابل را بگیرد. در مقطع کنونی افغانستان به‌طور مشخص خواهان ایفای نقش پاکستان در کشاندن طالبان افغانستانی به پای میز مذاکره و عدم بر خورد گزینشی با ترویسم است. متقابلا پاکستانی‌ها در این مقطع انتظار دارند دولت افغانستان از طالبان پاکستانی هیچ نوع حمایتی نداشته باشند. افزون بر این‌ها احساس می‌شود پاکستانی‌ها زمینه را برای تعقیب اهداف پیش‌گفته مناسب‌تر می‌بینند و براساس دیدگاه‌های رییس‌جمهور غنی، امیدوارند تا به اهداف استراتژیک خود نیز دست یابند.
این موقف رییس‌جمهور غنی که ما می‌توانیم همانند فرانسه و آلمان اختلافات را تبدیل به وحدت کنیم و این‌که مرز دو کشور می‌تواند همانند مرزهای اروپایی مرز باز بر روی شهروندان هم زبان و هم فرهنگ دو کشور باشد، احتملا تفسیر پاکستانی از این سخنان این است که می‌توانند امیدوار به پذیرش خط دیورند از جانب افغانستان باشد. از سویی هم اعزام دانشجویان نظامی افغانستان به پاکستان می‌تواند در راستای اعتماد افغانستان به پاکستان در بخش نظامی تفسیر شود، زیرا این امر نشان‌دهنده آن است که پاکستان به خواسته دیرینه‌اش مبنی بر نقش پاکستان در آموزش بخش‌های نظامی افغانستان دارد نزدیک می‌شود. با همه این‌ها فصل جدیدی که در روابط دو کشور ایجاد شده است، می‌تواند مایه امید به بهبود امنیت و تامین ثبات در دو کشور باشد. هرچند اقدام پاکستان در مجبور ساختن ۲۴ هزار مهاجر افغان تنها در ماه جنوری سال روان در چنین فضایی نمی‌تواند توجیه‌پذیر باشد.



























افغانستان در بستر منافع ایران و روسیه

© Fotolia/ Peyman Kaiedi





14:13 29.11.2015دریافت لینک کوتاه

 

سفر ولادیمیر پوتین به تهران مهر تاییدی بود بر روابط تنگاتنگ روسیه و ایران در برخی از مسایل مهم سیاسی منطقه برای دو کشور.



سفر ولادیمیر پوتین به تهران مهر تاییدی بود بر روابط تنگاتنگ روسیه و ایران در برخی از مسایل مهم سیاسی منطقه برای دو کشور. اگرچه موضوع افغانستان به خاطر بحران سوریه در حاشیه قرار گرفت، با اینحال سخنان رسمی درباره همکاری های نزدیک ایران و روسیه در بحران سوریه، بدون توجه به افغانستان میسر نیست و دلیل آن هم کاملا واضح است.

پتر گانچاروف تحلیل گر مسایل افغانستان امروز در رادیو اسپوتنیک می گوید: «اگر بخواهیم درباره منافع روسیه و ایران در افغانستان بگوییم، باید به تفاوت های ماهوی آن هم توجه کنیم. منافع روسیه در افغانستان امروز بیشتر سیاسی است تا اقتصادی. این منافع با تهدیدهای موجود در قلمروی افغانستان گره خورده و از جمله آنها وجود اسلام رادیکال و فعالیت های داعش است. وجود طالبان در استان های شمالی افغانستان و اتحاد آنها با شبه نظامیان داعش از نظر مسکو یک تهدید واقعی و مستقیم برای ثبات آسیای مرکزی است.

در خصوص روابط تجاری و اقتصادی نیز باید گفت که روسیه و افغانستان تجارت چشمگیری ندارند. افغانستان به غیر از معاملات نظامی، به کالای دیگری در روسیه توجه نمی کند. شاید سرمایه گذاری در بخش استخراج منابع معدنی افغانستان برای روسیه جذاب باشد. بسیاری از معادن نفت و گاز و مس در دوره شوروی توسط کارشناسان کشف و شناسایی شده اند. اما مسکو سیاستگذاری منسجمی در این رابطه نداشته است. در ابتدا بهانه می آوردند که «خودمان چیزی برای خوردن نداریم» و بعد نیز شعار دادند که بعد از بیرون راندن امریکا و ناتو با همکاری هند و چین در آنجا مشغول می شویم.

اما موضوع ایران متفاوت است. ایران یکی از شرکای بزرگ تجاری و اقتصادی افغانستان به شمار می رود که در پروژه های مختلف غرب افغانستان سرمایه گذاری کلان کرده و همکاری می کند. تهران در بازسازی و توسعه زیرساخت های اقتصادی افغانستان حضور فعال دارد. از جمله این فعالیت ها احداث جاده هایی برای اتصال غرب افغانستان به بندر چابهار ایران در خلیج فارس بود. استفاده از قلمروی پاکستان به جای این مسیر گران تمام می شود. افغانستان به این ترتیب به آب دسترسی پیدا می کند. به طور کل کمک های کلان اقتصادی ایران به افغانستان از یک میلیارد دلار عبور کرده است.

افغانستان در سیاست خارجه ایران جایگاه خاصی دارد زیرا هر دو کشور مرزهای مشترک داشته، در خاک افغانستان پایگاه های نظامی وجود دارد و تا همین اواخر نیز امریکا گروهان نظامی قوی در این کشور داشت. در اینجا منافع روسیه و ایران با هم تلاقی پیدا می کند، زیرا موضوع حضور نظامی و استراتژیک امریکا و متحدینش در ناتو پیش می آید. حضور امریکا و ناتو برای ایران تهدید و برای روسیه تجاوز به منافع او در آسیای مرکزی است.

در بحث سوریه نیز منافع ایران و روسیه با هم تلاقی دارد، زیرا سوریه و افغانستان یک مشکل مشترک دارند و آن داعش است. امروز ایران و روسیه در خاک سوریه و عراق با داعش مبارزه می کنند. داعش در ماه ژوئن سال جاری اعلام کرد که قصد تشکیل خلافت خراسان را دارد. ایران و افغانستان باید شاهد به وجود امدن ولایت داعش در قلمروی خود باشند.

به همین خاطر ایران و روسیه در مبارزه با داعش در سوریه و تامین امنیت منطقه که قلب آن افغانستان است، و همچنین برای تامین امنیت و آرامش در خاک خود در کنار هم قرار می گیرند.

روسیه و ایران همراه با سوریه و عراق در ماه سپتامبر یک مرکز اطلاعات و هماهنگی برای مبارزه با داعش در بغداد بوجود آوردند. کار اصلی این مرکز، جمع آوری اطلاعات، جمع بندی و تحلیل آنها درباره اوضاع منطقه است. بر مبنای این مرکز یک کمیته هماهنگی تشکیل می شود که عملیات نظامی چهار کشور را هماهنگ می کند.

با وجود تمرکز زدایی در افغانستان، روسیه در برنامه منطقه با یک معضل روبرو می شود. روسیه باید یکی از دو راه را انتخاب کند: یا بازگشت به حمایت از ائتلاف ناتو و تشکیل «کمربند امنیت» در طول مرزهای شمالی افغانستان، یا تلاش برای حل مشکل افغانستان از طریق صلح طالبان و حکومت و تشکیل دولت ائتلافی. گزینه سومی هم وجود دارد. روسیه می تواند طرف حکومت را بگیرد و مثل سناریوی سوریه عمل کند. در هر صورت بدون ایران هیچ کدام از گزینه ها قابل اجرا نیستند.

روسیه و ایران یک مرتبه همکاری موفقیت آمیزی در حل و فصل اختلافات داخلی تاجیکستان داشتند. در آن زمان به لطف تلاش های مشترک مسکو و تهران، تاجیکستان از شرایط جنگی که تمام منطقه را در خود می بلعید، رهایی پیدا کرد




























افغانستان پس از ۲۰۱۴، گزینه‌ای برای هند و ایران-بخش نخست  

 

افغانستان پس از ۲۰۱۴، گزینه‌ای برای هند و ایران-بخش نخست  

 

شفقنا افغانستان (خبرگزاری شیعیان افغانستان) 
امروز افغانستان در حالت گذار به‌سر می‌برد. از آن‌جایی که حمایت‌های بین‌المللی در هر‌دو مورد، یعنی هم در عرصه‌ی کمک‌های مالی و هم در زمینه‌ی کمک‌های نظامی برای افغانستان ادامه خواهند داشت، ولی آن‌چه برای آینده‌ی افغانستان با‌اهمیت شمرده می‌شود، همسایه‌های این کشور اند؛ پاکستان، ایران و جمهوری‌های آسیای میانه که مرز مشترک با افغانستان دارند و همسایه‌های دیوار به دیوار اند. چین از طریق باریکه‌ی واخان با این کشور مرز مشترک دارد، ولی هند و روسیه همسایه‌های دورتر این کشور به شمار می‌روند. روسیه با تجارب تلخ دوره‌ی اشغال سال‌های ۱۹۷۹ و ۱۹۸۹ در این کشور، تمایل به درگیری مستقیم در این کشور ندارد‌ و به نظر می‌رسد که چین بیش‌تر در عرصه‌ی اقتصادی متمرکز شده است. جمهوری‌های آسیای میانه در موقعیتی نیستند که بتوانند به صورت مستقیم در چالش‌های افغانستان سهم بگیرند و در ضمن، نگران‌اند که در صورت تعیین رویکرد در این کشور، با تهدیدهای مختلفی مواجه خواهند شد. پاکستان با حفظ روابط خود با طالبان، نقش داشتن در حملات متعدد تروریستی در افغانستان، تلاش برای تضعیف نظام و ایجاد رژیم طرف‌دار پاکستان و دخالت روشن و پناه دادن به رهبران ارشد طالبان، باعث شده که اعتماد و شوکت سیاسی خود را میان سیاست‌مداران افغانستان از دست بدهند. این‌جاست که هند و ایران باقی می‌مانند و هر‌دو کشور دارای روابط دوستانه و متحدان قابل اعتماد افغانستان محسوب می‌شوند. همان طور که این کشور برای سال بعد از ۲۰۱۵ آمادگی می‌گیرد، در سال جاری دو روایداد مهم را روی دست دارد: انتخابات ریاست جمهوری و انتقال امنیت.
بن‌بست فعلی ایالات متحده در افغانستان، پیامدهای روشنی را به دنبال ندارد، یعنی بر علاوه‌ی این همه درگیری‌ها، طالبان هم‌چنان قوی و ثابت‌قدم باقی مانده‌اند. آن‌ها روند صلح را رد کرده و تأکید ورزیده‌اند که در صورت حضور نیروهای خارجی در افغانستان، گفت‌وگوی صلحی به میان نخواهد آمد. با وجود تهدیدهای متعدد شورشیان، امیداوری وجود دارد که ایالات متحده و متحدانش افغانستان را ترک نخواهند کرد‌ و اما در صورت احتمال تحقق خروج، افغانستان گزینه‌های هم‌کاری طولانی‌مدت با هند و ایران را مورد توجه قرار داده است. افغانستان هند را به عنوان متحد مورد اعتماد و دوست همه‌‌جانبه‌ی خود می‌پندارد و ایران بخشی از تاریخ سیاسی و فرهنگی افغانستان به شمار می‌رود. هر‌دو کشور، دارای روابط دوستانه‌ی دو‌جانبه اند و در ضمن، هر‌دو کشور اشتراک‌های منافع و نگرانی مشابه راجع به افغانستان دارند. با امضای قرار‌داد موقت برنامه‌ی هسته‌ای ایران، نشانه‌های محدودی در معاملات هند با ایران قابل ذکر‌ند. بخشی از آن راجع به تجارت نفت ایران و هند و گاز طبیعی است، که افغانستان می‌تواند نقش بازی‌گر ارتباطی میان هند و ایران را داشته باشد و برای هر‌دو کشور به عنوان یک فرصت با اهمیت شمرده می‌شود و از جانب دیگر، افغانستان نیز در صدد حمایت منطقه‌ای است. بنابراین، این نوشته در صدد است تا منافع، نگرانی‌ها، آسیب‌پذیری و گزینه‌های تعامل هند و ایران را در دهه‌ی آینده‌ی افغانستان مورد بررسی قرار دهد.
ایران و افغانستان
ایران و افغانستان دارای مرز مشترک ۹۳۰ کیلومتری اند و تا زمان معاهده‌ی ۱۸۵۷ پاریس، هرات بخشی از ایران بود. با توجه به تاریخ روابط فرهنگی، اقتصادی و مذهبی میان دو کشور، تلاقی نفوذ در دو طرف مرز طبیعی است. علاوه بر‌آن، نفوذ و نشانه‌هایی از میراث امپراتوری فارسی، به‌ویژه در سمت غرب این کشور موجود است. در ضمن، هر‌دو کشور دارای جمعیت با اکثریت مسلمان اند. افغانستان دارای جمعیت با اکثریت سنی‌مذهب (‌۸۰ درصد)‌ و اقلیت شیعه‌مذهب (‌۱۹ درصد) با اکثریت هزاره است که با زبان فارسی تکلم می‌نمایند. ایران با افغانستان مشترکات زبانی دارد. دری، نسخه‌ای از زبان فارسی، یکی از دو زبان رسمی در افغانستان است. در ضمن، هر‌دو کشور شاهد تاریخ آشفته در دوران معاصرند. زمانی که جنگ در افغانستان کاهش یافت، تحریم‌های اقتصادی و سیاسی بر ایران شدت گرفت‌ و هر‌دو کشور فرصت دارند تا با امید تازه برای آینده‌ی‌شان ظهور نمایند. در این زمینه، ایران این فرصت را دارد تا از گذشته‌های تاریخی بهره‌برداری نماید و افغانستان را به عنوان متحد جدید خود بگمارد و گام‌های مشترک را جهت رشد و رفاه متقابل بردارند، با آن‌که‌ حرکت به این مسیر دشواری‌ها و موانعی را به همراه دارد.
ایران و افغانستان؛ دشواری‌های تعامل
همان طور که پیش‌تر یاد‌آوری شد، ایران بر علاوه‌ی مرز مشترک، تاریخ پرشکوه و مشترکات فرهنگی غنی با افغانستان دارد. ارتباطات زبانی و مذهبی بین ایران و افغانستان باعث می‌شوند که فضا برای پذیریش ایران در افغانستان مهیا باشد. مرز مشترک یک منبع پرقدرت در ایجاد روابط است، به‌ویژه که این دو کشور با هم کدام اختلاف عمده مرز ندارند. هم‌چنین، مدیریت مرز افغانستان با ایران همیشه نسبت به پاکستان بهتر بوده است. البته وضعیت بهتر مرزی‌ میان افغانستان و ایران متأثر از کنترول مؤثر مرزی از جانب ایران است؛ از آن‌جایی‌ که که مرز افغانستان با پاکستان به صورت آشکارا نفوذ‌پذیر و با تسهیل عبور و مرور برای تروریست‌ها بوده، اما مرز ایران در اکثر بخش‌ها با‌ثبات و صلح‌آمیز بوده است.
ایران بارها با ائتلاف شمال در مبارزه با طالبان همکاری نموده که کمک‌های ایران تا آخرین روزهای سقوط رژیم طالبان نیز ادامه داشت. در ضمن، ایران یکی از بازی‌گران مهم در کنفرانس بن بود که براساس آن دولت موقت در کابل ایجاد شد. تهران در سال ۲۰۰۲ در کنفرانس توکیو مبلغ ۵۶۰ میلیون دالر و در سال ۲۰۰۸ در کنفرانس لندن مبلغ ۱۰۰ میلیون دالر برای بازسازی افغانستان متعهد شد. بسیاری این کمک‌ها در پروژه‌های بازسازی، به‌ویژه در شهر هرات به مصرف رسیده‌اند. تهران هم‌چنین تلاش نموده است تا یک شبکه‌ی ارتباطی میان ایران، افغانستان و جمهوری‌های آسیای میانه ایجاد نماید که از جمله در حدود ۱۲۰ کیلومتر جاده‌ی هرات افغانستان تا دوغارون ایران را نیز شامل می‌شود. در ضمن، ایران در صدد است تا افغانستان را به بندر چابهار ایران وصل نماید، که این رویکرد دسترسی افغانستان را به دریاها فراهم می‌سازد و نیز وابستگی کابل به پاکستان را کاهش می‌دهد. مردم افغانستان باورمند‌ند که ادامه‌ی چنین کمک‌ها باعث افزایش اعتماد خواهد شد که به صورت قابل توجه در روابط آینده‌ی ایران و افغانستان تأثیرگذار است. ایران در نتیجه‌ی کمک‌های خود به ائتلاف شمال، روابط نزدیک با تاجیک‌ها کاشته است. تاجیک‌ها که دومین اکثریت قومی را در افغانستان تشکیل می‌دهند و بیش‌ترین موقعیت را در اداره‌های دولتی دارند، می‌توانند یک حامی و پشتیبان خوبی برای ایران به شمار روند. ایران و هند روابط خوبی دارند و انتظار می‌رود که گفت‌وگو‌‌های دو‌جانبه در سال جاری بیش‌تر شوند. در صورت هرگونه محدودیت در مسیر ترانزیتی برای افغانستان‌ از مسیر پاکستان، در آینده‌ی نزدیک، هند بندر چابهار ایران را به عنوان دروازه‌ی افغانستان به کشورهای آسیای میانه در نظر دارد. ایران از تلاش‌های هند برای برقراری ثبات در افغانستان قدر‌دانی می‌نماید. هر‌دو کشور به این نتیجه رسیده‌اند که منافع‌شان در کنار یک افغانستان با‌ثبات سیاسی و امن به صورت بهتر تضمین است. این نگرانی‌ها و منافع می‌توانند بزرگ‌ترین انگیزه برای کمک‌رسانی ایران در هماهنگی با هند در قبال افغانستان باشند.
حمایت ایران از طالبان، ضعیف است؛ زیرا تلاش ایران جهت هماهنگی با هند برای ثبات در افغانستان، بیش‌تر است. این یک پارادوکس است که ایران از طالبان حمایت می‌کند. با توجه به ایدیولوژی ضد‌شیعی طالبان، این یک واقعیت است که طالبان در سال ۱۹۹۸ دیپلمات‌های ایرانی را به قتل رساندند و نزدیک بود جنگ بین ایران و بنیادگریان به وقوع بپیوندد. با این حال، رابطه‌ی تهران با طالبان بیش‌تر برای تحقیر حضور ایالات متحده در سمت شرقی این کشور است و بیش‌تر ریشه در بحران روابط امریکا با ایران دارد. عدم وجود یک سیاست منسجم ایران نسبت به افغانستان، یک نقطه‌ی ضعف این کشور بوده است. باز هم، گاه‌گاهی حمایت ایران از طالبان‌ از طرف حکومت افغانستان به دید خصمانه دیده می‌شود. بنابراین، این حمایت‌ها باعث شده که با وجود کمک‌های زیاد اقتصادی ایران در پروژه‌های بازسازی افغانستان، تهران نتوانسته اعتبار مورد نیاز را در افغانستان به دست آورد. عدم دریافت راه‌حل و رهبری بحران در افغانستان نیز یک نقطه‌ی ضعف در تعامل ایران با این کشور بوده است. بنابراین، یکی از دلیل‌ها را می‌توان به بن‌بست ایران با امریکا بر سر موضوع هسته‌ای دانست، در حالی‌که ایران می‌توانست نقش فعال‌تری در افغانستان داشته باشد. علاوه بر‌این، عدم همکاری امنیتی قوی با افغانستان یک وقفه برای ایران در توسعه‌ی روابط بهتر دو‌جانبه با افغانستان بوده است. فقط در آگست ۲۰۱۳ این دو کشور توافق‌نامه‌ی مرزی و امنیتی را بین هم امضا نمودند. دست‌آورد فعلی روابط ایران و امریکا در برنامه‌ی هسته‌ای ایران می‌تواند یک فرصت بزرگ برای افزایش تعامل ایران در افغانستان باشد. در صورت بهبود روابط ایران با ایالات متحده، ایران می‌تواند مسیر جدید و کوتاه‌تری برای کمک‌های بین‌المللی و عرضه‌ی اکمالات به عنوان جا‌گزین مسیر غیر‌مستقیم کشورهای آسیای میانه ‌یا راه پرخطر پاکستان باشد. مسیر ایران برای ایالات متحده و متحدانش خیلی کم‌هزینه، با ایجاد درآمد ترانزیت برای ایران‌ و حصول اطمینان عرضه‌ی سالم منابع در افغانستان خواهد بود. در صورت احتمال معامله در برنامه‌ی هسته‌ای و پس‌گیرى تحریم‌ها، ایران و افغانستان نیز می‌توانند به همکاری‌های امنیتی بیش‌تری دست یابند، که از جمله امکان تأمین تجهیزات نظامی نیروهای امنیتی افغانستان در مراحل دورتر قابل ذکر است. تلاش‌های ایران در کمک‌های اقتصادی پروژه‌های بازسازی مثبت مشاهده شده است، به‌خصوص در مناطق غربی مانند ولایت هرات بیش‌تر مورد توجه ایران بوده‌اند. در واقع ایران می‌تواند به عنوان یک احیاگر اقتصادی در افغانستان فعالیت نماید. ایران به‌خوبی می‌تواند پول بیش‌تر در پروژه‌های توسعه‌ای سرمایه‌گذاری و حسن نیت مردم افغانستان را به‌نفع خود جلب نماید. علاوه براین، ایران روابط فرهنگی سنتی با کشورهای آسیای میانه دار‌د. به‌خصوص با تاجیکستان، ایران همواره سعی در بهبود روابط فرهنگی با کشورهای آسیای میانه داشته است. ایران از افغانستان به عنوان یک پل، با استفاده از روابط مناسب و ارتباطی نه تنها برای روابط فرهنگی و مذهبی، بل‌که می‌تواند از این خاک برای اتصال خطوط لوله‌ی نفت و گاز در سمت چین و کشورهای خیلج فارس استفاده نماید.
تهدیدهای امنیتی برای رفاه مردم شیعه در افغانستان آشکار است. ایران به عنوان حافظ مشتر‌کات مذهبی، قتل عام سال ۱۹۹۸ هزاره‌ها را به جرم شیعی‌شان در مزار شریف که تقریبا به یک درگیری نظامی با رژیم طالبان انجامیده بود، فراموش نکرده است. هزاره‌ها از این‌که اکثریت گرایش مذهبی شیعی دارند، در مواردی هنوز هم مورد هدف و کشتار قرار می‌گیرند‌ و این تهدید در صورت احتمال بازگشت طالبان بعد از خروج نیروهای بین‌المللی افزایش خواهد یافت. در ضمن، وجود مهاجران افغانستان در ایران برای مدت طولانی موضوع اختلاف بین دو کشور بوده است. به گزارش سازمان ملل متحد، بیش از دو میلیون پناهنده‌ی افغانستان در ایران وجود دارند. گفته شده است که وجود پناهندگان در ایران، ناسازگاری اجتماعی و اقتصادی را در جامعه‌ی ایران به همراه داشته است که از جمله خروج قابل توجه ارز از ایران، تهدیدهای عناصر طالبان و نفوذ آن‌ها در داخل کشور قابل ذکر اند. موضوع تأمین آبی مشترک یک نقطه‌ی دیگر از کشاکش میان دو کشور‌ بوده است. اعمار تعدادی سد بر روی رودخانه‌ی هلمند، عرضه‌ی آب در ایران، به‌ویژه در ایالت‌های جنوبی و شرقی، آن کشور را مورد تهدید قرار داده است، که می‌تواند علت اصطکاک در آینده به شمار رود.
قاچاق مواد مخدر منبع دیگری از اصطکاک و یک تهدید واقعی برای روابط ایران و افغانستان است. افغانستان یکی از تولید کننده‌های تریاک در جهان است‌ و ایران به عنوان یک مسیر آسان و راحت برای حمل‌و‌نقل مواد مخدر به ترکیه و اروپا پنداشته می‌شود که تقریبا ۵۰ درصد از مواد مخدر افغانستان از این مسیر انتقال می‌یابد. اعتیاد بیش از حد به مواد مخدر میان جوانان ایرانی به یک مشکل عمده‌ی اجتماعی برای دولت ایران تبدیل شده‌ و گزارش شده است که دولت ایران سالانه مبلغ ۱۰ میلیون دالر هزینه‌ی مبارزه با مواد مخدر اختصاص می‌دهد. ایران، برخلاف ایالات متحده و متحدان آن، لذتی از عقب‌ماندگی افغانستان با توجه به ساختار جفرافیایی آن ندارد‌ و به‌خوبی از مشکلات متعدد و پیچیده‌ی افغانستان آگاه است و نیز معتقد است که چالش‌های افغانستان به‌زودی حل خواهند شد. ایران امیدوار است که از تحریم‌های بین‌المللی نجات پیدا خواهد کرد‌ و افغانستان یک فرصت بسیار عالی است که نه تنها نفوذ خود را به سمت شرق گسترش بخشد، بلکه به عنوان یک بازی‌گر مسئول منطقه‌ای مبدل شود. نقاط ضعف روابط ایران در افغانستان به حمایت از طالبان پنداشته می‌شود، که این وضعیت بعد از خروج ایالات متحده از افغانستان می‌تواند به یک تهدید تبدیل شود. تهدید بزرگ و هر‌چند قابل توجه است، اما به اندازه‌ی کافی بزرگ نیست که منجر به قطع روابط دوجانبه گردد. در مقابل، ایران در بازی‌های منطقه‌ای که فرصت میزبانی را داشته است، به عنوان متحد اصلی افغانستان مشاهده شده است.




























چرا ایران از مخالفین مسلح حکومت افغانستان حمایت میکند؟ 




حملات خونین ولایت نیمروز به روز سه شنبه باعث کشته شدن 36 نفر و جراحت بیش از 100 تن دیگر شد.

قومندان امنیه نیمروز جنرال عبدالرحیم گفته است، سه حمله کننده را که زنده دستگیر نموده اند، می گویند از ایران آمده اند.

این از نادر ترین مواردیست که گفته می شود، ایرانی ها حملات انتحاری را در افغانستان انجام داده اند.

ایران با چنین حملات کدام اهداف را دنبال می کند؟

 احمد بهزاد عضو ولسی جرگه افغانستان می گوید، صرفاً دخالت بلوچ های ايران در حملات انتحاری نمی تواند به معنای دخالت حکومت ايران باشد، زيرا گروهی از بلوچ های ايران در این کشور نیز چنین حملات را انجام می دهند.

آقای بهزاد در اشاره به بلوچ های ایران در منطقه چنین گفت:

« من فکر می کنم که اگر اتباع ایران در حملات انتحاری و یا همکاری با طالبان دخیل باشند، حتماً به معنی دخیل بودن حکومت ایران نیست، بخاطریکه بعضاً بلوچ های ایران در برابر حکومت این کشور در حال جنگ و مجادله هستند.»

ولی غفور لیوال رییس مرکز مطالعات ستراتیژیک افغانستان می گوید، روابط ایران با گروه های مسلح در افغانستان در این اواخر افزایش یافته است.

ایران می داند که طالبان دیگر به چنین قدرتی در افغانستان نمی رسند که تهدیدی برای ایران باشند و به همین دلیل ایران این نیروها را بر ضد دشمن بزرگ خود یعنی امریکا، استفاده می کند.

در جواب به این سوال که آیا ایران در افغانستان اهدافی دارد که برای رسیدن به آن، با مخالفین حکومت کمک کند و آنها را به چنین حملات خونین وا دارد، مخصوصاً هدف ایران با حمله اخیر در نیمروز چی می تواند باشد؟

 غفور لیوال گفت:

« ولایت نیمروز یک ولایت مهم است، یکی به دلیل آب هلمند، هر زمانی که در هلمند سطح آب پایان شود، آن بخش ایران که آب هلمند در آن می ریزد تحت فشار قرار می گیرد و آنها چنان فکر می کنند که افغانها از این آب استفاده می کنند از سوی دیگر نیمروز برای ایرانی ها یک دهلیز مهم ستراتیژیک است و آنها همچو ساحه نفوذ شان از ولایت نیمروز استفاده می کنند و تحرکات شان را در این ولایت فعال نگه میدارند.»


رییس مرکز مطالعات ستراتیژیک افغانستان می گوید، چنان به نظر می رسد که ایران در کنار این اهداف، به هدف بزرگ تری هم با مخالفین مسلح حکومت افغانستان رابطه دارد و آن، به چالش کشیدن سیاست های امریکا به سطح بین المللی است:

« هدف اساسی و بزرگ ایران آنست که برای حضور نیروهای امریکایی در افغانستان مزاحمت ایجاد کند و هر وقتیکه غرب بر ایران، به سبب برنامه اتومی آن کشور و یا مداخله ایران در سوریه، تغزیرات را افزایش می دهد، ایران در افغانستان جوابی می دهد.
در این اواخر شما شنیده باشید که شایعات وجود دارند که اسراییل برای حمله بر ایران آماده گی می گیرد و شاید چنین یک جنگ در آینده آغاز شود و ایران به همین دلیل حملاتی را در افغانستان انجام می دهد، این همه تحرکات با یکدیگر رابطه دارند. »

قابل ذکر است که در گذشته نیز مقامات افغان از مداخلات ایران در امور افغانستان و هم حمایت آن کشور از مخالفین مسلح نگرانی های را ابراز نموده بودند، ولی تعداد از کارشناسان، حکومت رییس جمهور کرزی را مورد انتقاد قرار می دهند که همیشه از ایران دفاع می کند. 

به گفته احمد بهزاد یک عضو ولسی جرگه، مقامات افغان به جای منافع ملی کشور، به منافع شخصی خود فکر می کنند




















چرا ایران از افغانستان خارج نمی شود؟ 





آمریکا درنظر دارد تا پایان سال جاری میلادی نیروهایش را از افغانستان بیرون بکشد، و بسیاری فکر می‌کنند جنگ افغانستان را پشت سر خواهد گذاشت. اما ایران به نقش فعال خود در آن کشور ادامه می‌دهد. افغانستان فرصتی برای نفوذ در اختیار مقامات ایران می گذارد، اما بی‌ثباتی‌اش امنیت ایران را تهدید می‌کند.



سومیتا نارایانان کوتی، کارشناس نشریه فارین افرز که روی مسائل ایران و کشورهای جنوب آسیا کار می‌کند، معتقد است منافع ایران در افغانستان پایدار است و تهران در سال‌های پیش رو عمیقاً درگیر مسائل سیاسی کشور همسایه‌اش خواهد بود.

خانم نارایانان کوتی نوشته است نارضایی ایران از حضور نظامی – مختصر یا گسترده، کوتاه یا بلندمدت – آمریکا در افغانستان، خبر داغ روز نیست. در عین حال، تهران نمی‌خواهد شاهد بی ثباتی یا هرج و مرج درکشور همسایه شرقی‌اش باشد. هرچند پاکستان دیری است متحد آمریکا در منطقه است، به نظر می‌رسد ایران بیش از پاکستان با آمریکا در منطقه وجه مشترک دارد. ایران، همچون آمریکا، خواهان افغانستان باثباتی است که نگذارد طالبان در آن سرزمین جولان بدهد و منطقه را تهدید کند.

از هنگام مداخله نظامی آمریکا در افغانستان در سال ۱۳۸۰ برای سرنگون کردن طالبان، این موضوع در تهران با اکراه پذیرفته شده که افغانستان بدون کمک خارجی قادر به حفظ خود در برابر شورشیان نیست. با این حال، تهران تمایلی به پر کردن این خلأ امنیتی نشان نداده. به قول ژنرال جوزف دانفورد، فرمنده ارشد نیروهای آمریکایی در افغانستان، «پاسخی که ایرانی‌ها به افغانستان دادند این بود: ما اقتدار شما را در انجام آنچه که برای تأمین امنیت کشورتان باید انجام دهید، به رسمیت می‌شناسیم.» به بیان دیگر، هر چه که باید انجام دهید، بکنید؛ ولی از ما درخواست کمک نکنید.»

نویسنده ادامه می‌دهد که ایران در افغانستان نفوذی پایدار دارد؛ اما از این که بخواهد بعد از سال ۱۳۹۵ در آن کشور مداخله نظامی کند، دیده نمی شود.

با درنظر گرفتن این که افغانستان از لحاظ تاریخی بخشی از امپراتوری ایران بوده، تهران در آن کشور سرمایه‌های سیاسی، اقتصادی، مذهبی، قومی و فرهنگی دارد. دوکشور بیش از ۹۰۰ کیلومتر مرز مشترک خاکی با یکدیگر دارند. نزدیک به یک پنجم جمعیت افغانستان شیعه مذهب هستند؛ ۲۰% مردم افغانستان به زبان دری صحبت می‌کنند، و دو کشور هرگز با هم درگیر جنگ نشده‌اند. به رغم این پیوندهای عمیق، رقابت بر سر منافع اقتصادی، آب رودخانه‌های مرزی و رفتار با اقلیت‌های قومی و فرقه‌ای بر روابط دوجانبه سایه افکنده، و عامل اصلی در ارتباط ایران با آن است.

خانم نارایانان کوتی در ادامه به چهار هدف استراتژیک بلندمدت ایران را در افغانستان اشاره می‌کند:

نخست این که ایران دولتی هوادار تهران در کابل می‌خواهد – دولتی که ترجیحاً از آمریکا فاصله بگیرد، و هوشیاری‌اش را در برابر طالبان و دولت‌های حامی مالی آن (پاکستان و عربستان سعودی) حفظ کند.

دومین هدف ایران، که حاضر به چانه‌زنی برسر آن نیست، استفاده از جمعیت شیعه، فارسی/دری زبان و غیر پشتون به عنوان یک اهرم فشار است. دولت تهران همواره با هزاره‌های شیعه، تاجیک‌ها و هراتی‌های فارسی‌گو رابطه بسیار خوبی داشته‌است.

علاوه بر این‌ها، تهران از سال ۱۳۸۰ با رهبران پشتونی که از طالبان پشتیبانی نمی‌کردند هم اتحاد خوبی برقرار کرد. در نتیجه، با بازیگران عرصه سیاست افغانستان پیوندهای نزدیکی دارد. از میان این افراد می‌توان به عبدالله عبدالله، کاندیدای ریاست جمهوری، اسماعیل خان، کاندیدای معاونت ریاست جمهوری و فرماندار پیشین هرات، و محمدیونس قانونی – که پیشتر معاون ریاست جمهوری بود اشاره کرد. چنین پیوندهایی به پیشبرد نفوذ تهران در افغانستان کمک بسیاری می‌کند، به ویژه اگر در بازشماری آرای انتخابات، عبدالله عبدالله به ریاست جمهوری برسد.

سومین اولویت ایران حفظ و گسترش حوزه نفوذ اقتصادی در افغانستان است. نیمی از واردات نفت افغانستان از ایران است. معاملات بازرگانی دوجانبه از پنج سال پیش ده برابر شده و امروز بالغ بر ۵ میلیارد دلار می‌شود. ۴۵% کل صادرات ایران به افغانستان می‌رود. ایران برای کمک به بازسازی افغانستان، مبلغی معادل ۹۰۰ میلیون دلار متعهد شد.

چهارمین هدف استراتژیک ایران حفاظت از سرمایه‌گذاری‌ها و جان ایرانیانی است که در افغانستان به فعالیت‌های دیپلماتیک، تجاری و بازرگانی می‌پردازند. برآورد شده بالغ بر ۲،۰۰۰ شرکت‌ خصوصی ایرانی در افغانستان مشغول به کارند. قتل ۹ دیپلمات ایرانی در مزارشریف در سال ۱۳۷۷ خطرات قدرت گرفتن مجدد طالبان را به نحوی دردناک نشان داد.

البته ایران منافع دیگری هم در کشور همسایه شرقی‌اش دارد که اگر برآورده شود، مزید بر خوشحالی حکومت می‌شود – از آن جمله امنیت مرزی در منطقه بلوچ‌نشین برای جلوگیری از خیزش جدایی‌طلبان استان سیستان و بلوچستان، همکاری برای ‌ریشه‌کن کردن قاچاق مواد مخدر از مرز ایران، بازگرداندن ۲،۴۰۰،۰۰۰ پناهنده افغان‌ به کشورشان (که از آن میان تنها یک میلیون نفر به صورت قانونی در ایران اقامت دارند)، و پایان دادن به استفاده افغانستان از رود هیرمند به عنوان یک ابزار سیاسی.

به نظر نارایانان کوتی، ایران برای تضمین منافع خود در افغانستان از ابزارهای قدرتمند چانه‌زنی استفاده می‌کند، استراتژی‌ای که به ویژه در دوران ریاست‌جمهوری احمدی‌نژاد کاربرد بسیاری داشت. ایران نه تنها بارها تهدید کرده که بیش از یک میلیون پناهنده افغان را از کشور بیرون می‌کند، بلکه «حمایت‌های حساب شده‌ای» هم از اعضای طالبان کرده‌است، از جمله گشودن دفتر طالبان در شهر زاهدان – هرچند مقامات ایران آن را رد می‌کنند.

هدف ایران از بیشتر این اقدامات این بود که آمریکایی‌هارا از افغانستان بیرون کنند. از سال گذشته با روی کار آمدن دولت میانه‌رو حسن روحانی وضع اندکی تغییر کرده؛ اما خروج نیروهای آمریکایی از افغانستان تا پایان سال جاری میلادی، ممکن است روند نفوذ همه‌جانبه ایران در آن کشور در آینده هم ادامه پیداکند.

خانم نارایانان کوتی عقیده دارد که امروز هیچ کشوری – حتی آمریکا – به اندازه ایران نگران آنچه که در کابل می‌گذرد نیست؛ به ویژه که ایران – برخلاف آمریکا، گزینه خروج از افغانستان را ندارد. نفوذ ایران در افغانستان شاید از بلندپروازی‌های منطقه‌ای‌اش هم فراتر رفته است. تنها عاملی که نگذاشت تهران آن‌طور که می‌خوست به روند رویدادها در افغانستان شکل بدهد، فشار شکننده تحریم‌های بین‌المللی بر اقتصاد این کشور بود. با این حال، ایران در سال‌های پیش رو تا جایی که بتواند منافعش را در افغانستان دنبال خواهد کرد.
