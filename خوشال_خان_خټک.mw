[[انځور:Khushal-Khan-Khattak.jpg|thumb|289px|خوشحال خان خټک]]
د پښتو ژبې ستر شاعر او ملي اتل '''خوشال خان خټك''' په داسې حالت کې نړۍ ته ستر ګې وغړولې چې [[نورالدین جها نګیر]] د [[هندوستان|هند]] په نیمه وچه بشپړ حاکمیت درلود ، یعنی په (۱۰۲۲ه) کال کې زېږېدلى دی . د خوشال بابا د پلار نوم[[ شهباز خان]] ، د نیکه نوم یې [[یحی خان]] او د غور نیکه نوم یې ملک اکوړه وو. دده د زېږېدنې كال له دغه شعر نه ښه معلو میږ ي:

<center>
{{شعر}} 
{{ب|دهـجـرت زر دوه ویشـت سـن و|چې زه راغـلـم  پـه جـهـان }} 
{{ب|زه خو شحال د شهباز خان یم|چې تـورزن یم کـان په کـان }} 
{{ب|شهبـاز خان دیحی خــــان و|چې بـل نه و هســــی ځـوان}} 
{{ب|یـحــی خـان د اکــــــوړی و|چـې په تـوره و سلـــــطان}} 
{{د شعر پای}} 
</center>

== ماشومتوب ==
خو شحال بابا د کو چنیوالي په دوره کې هم ډیري ستو نزې ګاللې دي . په شپږ کلنۍ کې په سیند کې لو یدلى او د هغه ځنې هم جوړ وتلی ، په اته کلنۍ کې له څپر نه پرې تیږه راولویده او په تندي سخت ټپي شو ، خو د هغه زخم نه هم جوړ شو .

[[انځور:KhushalKhan.JPG|thumb|289px|خوشحال خان خټک]]
ده په (۲۰) کلنۍ کې شعر ویلو ته شروع کړې ده او لو مړى شعر یې هم په دغه دوره کې ویلی دی ، لکه چې وایې :

<center>
{{شعر}}  
{{ب|په شل کاله دیګ زما د شعر په اور بار شو|په دادور مې پوخ چې شپیته کاله مې تللي}} 
{{د شعر پای}} 
</center>

ستر خان د اتلس کالو و چې پلار یې واده ورته وکړ ، خو دی له دغه واده نه خوښ نه وو . خو شال خان د خان په کورنۍ کې زیږ یدلی او روزل شوی وو . د پلار او نیکه نه ورته خاني پاتي وه هم د ملک اکوړې ځنې چې پخپله اکوړې هم یو ښه سړی وو. کله چې د مغلو پاچا غوښتل ، چې له نوښار نه تر خیراباده د لارې ساتلو لپاره څوک پیدا کړی ، نو هغه و چې خلکو ملک اکوړه وروښود . ملک اکوړه د خپلو خپلوانو سره د خپګان په وجه له هغه ځایه ، یعنې له خټکو او له کربوغې نه خوړې ته راغلی وو او [[اکبر پاچا]] هم ورغی او د لارې د ساتنې پازه يې دده په غاړه کړه . دا چې دی یو ښه سړی وو ، نو د اکبر پاچا پام يې یې ځان ته كړى او په ده باندې یې هم زیاته مهر باني وکړه او ده هم ژمنه وکړه چې دی او قبیله به یې  د پاچا وفادار او خدمتګار وي . ددغې لاری مخصول به هم ملک اکوړه اخیست او په دغه ځای کې یې یو سرای اباد کړ چې د (اکوړې) په نوم یاد یږي .

دغه سرداري تر خوشال خانه پوری راورسیده یعنی ، د ملک اکوړې نه وروسته د هغه زوی ، او بلاخره تر خوشحاله پورې راورسېده . خوشال هم دغه چاپیر یال پښتون قهرمان روزلی و او په شعر او نثر کې یې دبښتنولی احسا س پروت دی .
دوخت مروج علوم یې په جوماتونو او مدرسوکې لو ستي وو . خو په دې زده کړه یې قناعت نه درلود او تل يې نيت درلود ، چې زیات څه زده کړي ، خو دی وایې زه ښکار زیات درس ته نه پریښودم ، لکه چې وایې :

<center>
{{شعر}} 
{{ب|د جهان تحصیل بــــه کل واړه زما و|که اخته نه وایې د ښکار په اشتغال}} 
{{د شعر پای}} 
</center>
یا :
<center>
{{شعر}} 
{{ب|خدایه ته چې رړه کې اچـــوې دامینې|چې په ښکار رب مبتلا کړم ته مې وینې}} 
{{د شعر پای}}
</center>

د خوشال له کلیاتو نه هم مالومیږی ، چې خان د خپل وخت مروج علوم لکه : [[تفسیر]] ،[[فقه]] ،[[حدیث]] ،[[فلسفه]] ، طبا بت ، [[منطق]] ، [[حکمت]] ، [[معانی]] ، [[عروض]] ،[[بیان]] ۰۰۰ او نورو باندې پوهیده او لیکل یې پرې کولای شول او په دري باندې هم ښه شعرونه لری . دغه ستر ، ملی اتل او د پښتو ژبې بابا په (۱۱۰۰ه)کې له فاني نړۍ نه سترګې پټې کړې او د ابدي ژوند غیږی ته وسپارل شو .

==د خوشحال خان د پېژندلو په باب سرچينې ==
 
=== کورنۍ سرچينې ===
[[Image:KhushalBaba.PNG|thumb|289px|خوشحال خان خټک]]
د پښتو ادب په کلاسیکه شاعرۍ کې خوشال هغه علامه ، [[نابغه]] ، ستر شاعر او لوی ادیب دی ، چې د څه کم څلورسو کالو راهسې دده کلتوري خزانه تر ننه پورې د[[افغان ولس]] د نړۍ د لویو پوهانو او پوهنيزو مرکزونو د پاملرنې او څیړنې وړ کرځیدلې ده . د څیړونکو ځیرکتنه به تر هغې پورې دغه کلتوري میراث ته وجود ولری ، څو چې په نړۍ کې ولسونه په پوهنه او څیړنه بو خت وي . له خوشال څخه کوټې کوټې موضوعات او درانه درانه اثار په میراث راپاتې دي . دده اثار د [[شعر]] ، [[ادب]] ، [[ژبپوهنه|ژبپوهنې]] او نورو بېلا بېلو پوهنو او څیړنو لپاره لوی دریاب دی ، چې لامبوزن هم پکې سټر کیږی خو دده برید ، پوله ، سر او تل به تر خپلې لامبو لاندې  داخیل نه کړی او د ژوند تر پایه به پکې ستړی او ستومانه وي .

په خان بابا باندې زیاتو پوهانو لیکنې کړې او تر اوسه هم دده د اثارو په څیړنه او ځیرکتنه بوخت دي ، نو د همدغه اصل په نظر کې نیولو سره ، یانی دده د درناوي او نمانځنې په خاطر دوه لوی کتابونه په دوه لویو سیمینارونو کې د پښتو ټولنې له خوا چاب شول . دغه كتابونه په (۱۳۴۵)او (۱۳۴۶) کلونو کې د توریالي پښتون او ننګیالي پښتون په نومونو چاپ شوي ، خو دغه کتابونه ددغه پیاوړي انسان او ستر اديب د کارنامو په برخه کې په خروار کې د یو خورد مثال لري . په دغو دوو کتا بونو کې د هېواد او له هېواد نه بهر پوهانو  خپلې مقالې چاپ کړې دي .

له دغو کتابو سره سره ، زموږ د هېواد د پښتو ادب پینځو ستوریو هم لیکېي کړې دي لکه : پوهاند [[عبدالشکور رشاد]] چې د خوشال په دیوان (ګلستان او بوستان تر اغیز لاندې لیکنه کړې ده . پوهاند [[صدیق الله رښتین]] د خوشال لانډه پیژند ګلوي په كې چمتو كړې ، چې دغه لیکنه په توریالي پښتون کې هم چاب شوې ده . [[پوهاند عبدالحی حبیبي]] صاحب هم د خوشال [[توره]] او [[قلم]] ، د پښتنو د خپلواكۍ او مبارزی بسټيز توكي ګڼلي دي . استاد [[ګل پاچا الفت]]هم د خان په شاعرۍ باندې لیکنه کړې او وایې ، چې دی د شاعرانه ذوق سره د خپل ولس مشر هم وو . د پښتو غزل بابا [[حمزه شينوارى|امیر حمزه شینواری]] وایې: د خوشال خان خټك د نوم د اورېدو سره په ذهن کې د یو داسې [[نابغه]] انسان تقوا بریښي ، چې د انسان د ژوند په هر اړخ ځلانده او ژور نظر لري) .  

خو ددې خبرې یادول ضروري دي ، هغه سرچينه ، چې د خوشال په باب یې لومړى څه خپاره کړي ، هغه [[پټه خزانه]] ده . وروسته نورو پوهانو هم دده په اړه کتابونه او مقالې لیکې دي لکه [[افضل خان]] يې په تاریخ مرصع کې یادونه کړې . له هغې نه وروسته د خوشال کلیات د [[دوست محمد کامل]] په سریزه خپاره شوي دي ورسره ارمغان خوشحال د [[سید رسول رسا]] په سمون خپور شوی او له هغه نه وروسته د پوهنو اکاډمۍ علمي غړي [[عبد القیوم مشواڼي]] صاحب هم دده کلیات یو ځل بیا چاپ کړى چې دده د پیژندلو لپاره یوه سرچينه وه .

پر دغو کلیاتو سربېره د پښتو ادبیاتو په تاریخ کې هم دی پیژندل شوی او پښتانه شعرا کې ، چې بختاني صاحب راغونډکړی ، هم دده په اړه په زړه پورې مالومات ورکړل شوي دي . یو بل نامتو کتاب چې ملي قهرمان  نوميږي او د [[زلمي هېوادمل]] اثر دی ، په هغه كې هم د خان د پیژندلو او دده په اړوند د بهرنیو او داخلي پوهانو نظرونه راټول شوي ، او دا خبره هم پکې ذکر شوې ، چې دده په اشعارو کې درې برخي ډیري زیاتې دي لکه : [[توره]] ، ښځه او [[ښکار]] . همدارنګه د خان په باب په زړه پورې مالومات د (خوشحال کیست ) په کتاب کې هم خپاره شوي او موږ یې دده د پیژندلو لپاره یوه غوره ذخیره ګڼو . د[[شهسوار سنګروال]] په زیار هم د پښتو ادبیاتو معاصر تاریخ خپور شو ، چې په هغه کې هم د خوشال ژوند ، پیروان او ددغې دورې نور لیکوالان ذکر شوي ، خو په دې وروستیو کالونو کې هم د خان د فکر ، عمل ، کردار ، اشارو او نورو ښیګڼو باندې په زړه پورې اثار ولیکل شول ، چې دلته يې د ځنينو یادونه كوم : 

#د [[پېښور]] پښتو اکیډمۍ یوه درې میا شتنۍ مجله د خوشال دریو یو په نوم خپره کړه < چې د بېلا بېلو ادبپوهانو له خوا بېلا بېلې لیکنې پكې شوې دي ، البته د خوشال نظر د[[پښتون]] د اصل او نسب په باب ، د خوشال فکر او عمل او داسی نور .
#د پوهاند [[مجاور احمد زیار]] په واسطه . یو بل کتاب د خوشال ازلی پښتو یو ژبپوهنه شته ده خپور شوی چې البته د خوشال اشعار یې د ژبپوهنې له نظره توضیع کړي دي .
#خوشال او فلکلور یو بل کتاب د [[داور خان داور]] په زیار خپور شوى ، چې د خوشال په اشعارو کې فلکلوریک مسایل يې پكې څیړلي دي  .
#د [[عبدالواجد واجد]] په واسطه بل کتاب د خوشحال سبک او په پښتو ادب کې د سبک اغیزي هم یوه په زړه پورې لیکنه ده چې مکمل مالومات خلکو او دادب مینانو ته ورکولی شي.
#د [[دوکتور عبدالاحد جاوید]] هم یوه رساله (نګاهی به اشعار دري خوشحال ) په (۱۳۵۷) کال د افغانستان د علومو اکاډمۍ کې چاپ کړه .
#د [[قيام الدين خادم]] يوه مقاله (خوشحال څه زده کړه) په (۱۳۵۸) لمريز کال په اکاډمۍ علومو کې خپره کړه چې په واقعې ډول د خوشحال په اړوند ګټوره ده.
#خو شحال او جمالیات  د[[ډاکتر اقبال نسیم خټک]] اثر دی ، چې د پېښور په پښتو اکیډمۍ کې چاپ شوی دى.
#د تورې او قلم خاوند د[[محمد نواز خټک]] اثر دی چې په (۱۹۶۱ع) کال کې خپور شوی چې دا هم یو په زړه پورې اثر دی .
#د [[حاجی پردل خان]] په واسطه د خوشحال دستارنامه هم په پېښور اكاډمۍ کې چاپ شوې ده .
#د خوشحال زنځیرۍ  د[[حبیب الله رفیع]] په زیار دپېښور پښتو اکیډمۍ چاپ کړې ده .

د خوشال د پیژندلو په باب سرچينې نه ختمیدونکې دي ، بلکې په سلګونو مقالې ،کتابونه دده د پیژندلو او د اشعارو په مختلفو اړخونو باندې چاپ شوي دي ، چې اوس او پخوا دده د پیژندګلوۍ لپاره یوه مهمه منبع گڼل كيږي . د کابل مجله چې د علومو اکاډمۍ پښتو ادبیاتو له خوا چاپيږي ، ددغې مجلې څیړونکي دده په باب په هره ګڼه کې په زړه پورې مطالب خپروي لکه : د خوشحال او [[بهایي جان]] په اشعارو کې د معشوقې ستاینه د علي محمد لیکنه ، (۱۳۸۴ه) کال کې چاپ شوې او په همدغې ګڼه کې د محقیق [[عبدالشکور قیومي]] مقاله د( خوشحال په اشعاروکې د ګلستان اغیزی ) چاپ شوې ده . د(۱۳۸۰ه) کال د کب د میاشتې مجله کې د [[سیال کاکړ]] لیکنه (خوشحال او پښتو) او همدغې  ګڼه کې د [[عبدالحی حبیبي]] لیکنه (د خوشحال په اشعاروکې انتقادي څانګه ) په (۱۳۸۲) کال په (۹) ګڼه کې علی محمد منګل لیکنه (خوشحال د خان په شان پیدا او د فقیر په شان مړ شو) تر سرلیک لاندی خپره شوه . یو بل په زړه پورې کتاب د کاند ید اکاد یمسن [[محمد صدیق روهي]] په زیار د (خوشحال اخلاقي ایډیال ) په نوم خپورشوی ، خوشحال د ښوونې او روزنې [[فلسفه]] ، په معاصر افغانستان کې خوشال پیژندنه ، خو بلاخره دومره ویلی شم  چې هر څومره په خوشحال بابا او د هغه د پیژندلو په باب باندې وغږیږو ، خلاصون نه مومي . ددې لیکنې لپاره همدومره بسنه کوي .

=== باندنۍ سرچينې  ===
خوشال نه یوازې د پښتو ژبې یو ستر او نامتو شاعر وو ، بلکې په دري ژبه کې يې هم ښه شعرونه ویلي دي . همدا راز خان نه یوازې په [[پښتونخوا]] کې د یوه ملي اتل ، تورزن او د پياوړي قلم خاوند په توګه اوڅار دى ، بلکې په سیمه او نړۍ کې هم د پوهانو ، شاعرانو او څیړونکو په وړاندې د تورې او قلم اتل شاعر او لیکوال ګڼل کیږي . دده په اړوند لوېدیځو او ختيځو پوهانو لیکنې کړې دي او ان پښتو ټولنې ته یې لیکونه را استولي دي .
[[جارج مار ګنسټرن]] د خوشال د شاعرۍ په باب څر گندوي : " د نیمې پیړۍ راهیسې زه د خوشال شعر لولم په دغه نیمه پیړۍ کې پر له پسې خوند ترې اخلم او قدریې کوم . خوشال حق لري ، چې ځان د پښتو ژبې سعدي او فردوسي وگڼي . هغه خدمت چې ده پښتو ژبې ته کړی ، هېچا په هیڅ وخت کې نه دی کړی ۰۰۰ زه د لو یدیځوال په حیث ۰۰۰ د لو یدیځ پوهنتون د یو سپین ږیري استاد په توگه خو شاله یم ، چې په لویدیځ کې به تر دې وروسته خوشال ښه وپیژنې ". [[سراولف کیرو]] د [[لندن]] څخه د وخت پښتو ټولنې ته یو لیک راستولی وو ، چې یوه برخه یې دلته راوړو :"۰۰۰لوی شاعر خوشال خټک ته زما صادقانه مینه او تعظیم دی ، ځکه چې خیال کوی زه به د ستاسو ددې شاعر منتخابات ، چې ما سره دي او زما دوست اپولن هویل په انګریزي کړي دي ،کابل ته درولېږم " .

همدارنګه د خوشال خټک د تلین د نمانځنې په اړه به د پروفیسور [[میکنیزي]] لیک هم دلته راوړو :

(۰۰۰د پښتو ټولنې د پیدونکو مهربانیو قدر ښه پیژنم ۰۰۰او بله دا هیله کوم ، چې خوشحال په نوم نمانځنه به لویه کامیابی وګټي ۰ )

یو مشهور ختیځ  پوه [[مسټر راورټي]] وایې :

'''''خوشحال د پښتو ډیر ستر اديب دی ، د ده اشعار په یورپ کې ډیر قدر لري'''''

[[ډار مسټیټر]] د خوشحال په اړه داسې وایي :

'''''خوشحال د توریالیتوب او شعر ګډ روح درلود''''' 

[[ګرکیسیون]] لیکی :

'''''خوشحال خان د خټکو توریالی مشر وو ، دده شعرونه له نورو شاعرانو څخه ډیر خواږه او په زړه پورې دي'''''
 
{{بیډولوف]] د خوشحال په هکله څرګندوي :

'''''خوشحال یو متعدید انسان او د لوړې پوهې خاوند وو ، هیڅ داسې یوه خبره نشته ، چې په شعر کې یې نه وي راوستې ، زیاتره شعرونه یې د هیواد پالنې رنګ لري .'''''

ډاکتر [[کریسن پخپل]] اثر " د افغانستان ادبیات " کې د خوشحال په اړه داسې نظر څرگندوي :

'''''( خوشحال خټک د کلاسیکې دورې نامتو شاعر او د پښتو ادب پلار ګڼل شوی دی'''''

روسي ختيځپوه او افغانپوه [[اسلانوف]] هم پخپل کتاب ( د روښانیانو ملي نهضت ) کې کښلي دي :

'''''په پښتو ادب او شعر کې تر ټولو لوی سړی خوشحال خان خټک ګڼل کيږي . دی د خټکو مشر ، شاعر ، سپه سالار او جنگي شخصیت دی'''''

همدارنګه [[نیکولای دوریانکوف]] ، سونخیف لو لف او ډیرو ختیځپوهانو د خوشحال د ګڼ اړخیز شخصیت په باب بېلابېلې څرګندونې كړې او لري يې .
 
د خوشحال د پیژندنې او دده د اثارو په باب بهرنیو پوهانو خورا ښې په زړه پورې لیکنې کړې ، خو ځینې نامتو کتابونه یې دادي :

#ګلشن روه د[[مسټر راورټي]] اثر دی ، چې په کال (۱۸۶۰ع) کې خپورشوی او خوشحال ته په ډیر ستر قدر قایل دى.
#د پښتو شعر هارو بهار د [[ډار مسټیټر]]اثر دی ، چې هغه هم د خوشحال پیژندنې لپاره یوه ذخیره ګڼل کیږی لکه چې مخکې مو یادونه وکړه . 
#کلید افغاني د [[پادري هیوز]] اثردی ، چې د خوشحال په اړه پکې په زړه پورې مالومات وړاندې شوي دي .
#پښتو منتخبات  د [[ډورن]] اثر دی ، په کال (۱۳۵۶ه) کې د پښتو ټولنې له خوا چاب شوی ، چې د خان په اړه پکې په زړه پورې مالومات ور کړ شوي دي .
#خوشحال شناسی یو بل اثر دی ، چې په اردو ژبه د زیتون بانو په زیار په کال (۱۹۸۰ع) کې خپور شوى دي . 

دا د هغو کتابونو او لیکوالانو نومونه ول ، چې د خوشال په اړه یې مالومات خپاره کړي دي . البته زما همدومره تر خپل وس او قدرته پورې ول ، چې راټول مې كړل ، خو د بابا په اړه په سلگونو لیکوالو لیکنې کړې او تر اوسه پورې دغه لیکنې دده د اثارو په اړه کیږي . لنډه داچې ، دده اثار په [[دري]] ، [[روسي]] ، [[هندي]] ، [[ډنمارکي]] ، [[انګلیسي]] ، او [[اردو]] ژبو ژباړل شوي ، چې له دې شمېر نه [[الفنستن]] لومړنى اروپایې پوه دی ، چې د خوشحال اثار یې ژباړلي او خپریدو ته يې چمتو کړي دي . د خوشحال د پیزندلو ، کارنامو او د هغه د اثارو په اړه نه یوازې داخلي پوهانو ، بلکې خارجي پوهانو  هم ډیر څه لیکلي ، چې پورته يې بحث تیر شو . د خان په اړه ځینو پوهانو د ډاکترۍ (phd) تیسیسونه لیکلي چې په لاندې ډول دي : 
#د میرمن [[خدیجه فیروزالدین]] په انګر یزي ژبه د (۱۹۲۸ـ ۱۹۳۸ع) کال پورې پای ته رسولی چې سريزه يې [[پرېشان خټک]] پښتو کړې ده . 
#پوهنوال دوکتور [[ګل محمد نورزي]] (دافغان کلاسیک شاعر خوشحال خان خټک ژوند ، هنر او تخلیق تر سرلیک لاندې په کال (۱۹۴۹ع) خپل تیسیس بشپړ کړی دی . 
#دوکتور [[محمد اقبال نسیم خټک]] هم د ( خوشحال او جمالیات ) تر سرلیک لاندې د دوکتورا تیسیس لیکلی چې د پښتو اکیډمۍ [[پېښور]] له خوا چاب شوی دى .
# ختيځپوه [[پېلېوین میخایل سېرګۍیویچ]] د دوکتورا تیسیس د (خوشحال خان ) تر سرلیک لاندی بشپړ کړی ، چې په (۲۰۰۱ع) كال کې چاب شوی دى . دا وو ځینې تیسیسونه چې د دوکتورا لپاره د خوشحال په اړه ليكل شوي دي .

== خوشحال د مغلو طر فدار ==
داخو ټولو ته جوته ده چې خوشحال نیم عمر یا زیات او کم دخپل عمر  دمغلو په طرفداری کې تیر کړی دی ، خو ده یوازی نه بلکه پلار او نیکونو یې هم دمغلو طر فداری او دهغوی په ګټه یې دخپلو پښتنو سره جګړي کړي دي . 
دخان ژوند دری برخي لری  لومړۍ دوره یې هغه دکوچنیوالی دوره ده ، دوهمه دوره یې دژوند دمغلو په طر فداری کې تیره کړی ده او دریمه بر خه یې دژوند دمغلو سره په جنګ جکړه کې تیره کړی ده . 
خوشحال دلومړۍ ځل لپاره په (۱۳) کلنۍ کې دخپل پلار سره د یو  سفز یو په جکړه کې بر خه اخیستی او دمغلو په طر فداری جنګیدلی . خو دا خبر باید د یاده ونه باسو چې دغه دمغلو طر فداری ده ته دخپل نیکه نه په میراث پاتی وه . چې خپل نیکه یې مغلو دلاري سا تندوی ټا کلی و دهغه دمر ګ نه وروسته دهغه زوی یحی  خان ته دا منصب ورورسید او دیحی خان له مر ګ نه وروسته دهغه زوی شهبا ز خان او بل اخره خوشحال ته ور په بر خه شو . په (۱۰۵۰) کال کې شهباز خان دیو واړه لښکر سره  دیوسفز یو په سیمه حمله وکړه چې خوشحال خان هم ورسره همسفر وه  پغه جکړه کې شهباز خان ماتی وخوړه زخمی شو او پس له پنځه ورځو مړ شو ، خو دی چې کله مړ کیږې منصب او مشری خو شحال ته سپا رل کیږی او دخپل پلار  دغچ  اخستلو په خا ط یو بل لښکر تیاروی او یو ځل بیا په هغه پخواني ځای (بلړ ناله ) کې د یو سفزیو سره مخا مخ  کیږی اویو سفزی سخته ماته خوری او خوشحال دهغی کورونه هم سوزی . خو کله چې  اکبر پا چا پدغه حالت خبر شو نو هما غه و چې خو شحال ته یې منصبو نه هم ور کړل . 
په (۱۰۵۵) کال کې [[شا جهان]] غو ښتل چې کا بل ته لاړ شی او دنظر محمد مخه ونیسی ځکه هغه د تل لپاره دمغلی سر حداتو یعنی په [[بلخ]] او [[بدخشان]] حملی کو لی نو پد غه جنګ کې خو شحال سره [[علی مراد خان]] او [[اصالت خان]]  هم بر خه لرله خو شحال پکې تر ټولو مخکې و او کا میابی یې لاس ته راوړه نو هما غه و چې داکبر پاچا لخوا اولس منصبونه ورکړل شول . ددی سره سره خو شحال دنورو پښتنو سره لکه : بنګښ هم چګړی کړی دي چې په (۱۰۶۳) کال کې د شیر محمد سره په جګړه اخته و او (۳۰۰) تنه بنکښ پکې ووژل شول . خو تر هغی ورځی پوری خوشحال دمغلو په طرف وجنګیده چې تر څو یې نیو لی نه و . 
خو کله چې په (۱۶۵۸ع ـ ۱۶۵۷ع) کلونو کې چې کله شا حهان په نا روغی اخته شو او دهغی نا روغی له کبله مړ شو نو دلته یې د څلورو زامنو  تر منځ جګړی ونښتی  یعنی دارشګو او مراد بخش یو طرف و چې دواړه وو ژل شول ، [[سلطان شجاع]]  په دکن کې تری پاتی شو او په واقیعت کې اورنګ ز یب بر یالی شو . کله چې [[اورنګ زیب]] خپل حکو مت قا یم کړ نو ورته معلو مه وه  چې خو شحال خان  ستا دوست نشی کیدی . او دا ښکاره خبره هم وه چې ظا لم حکو مت  دخو شحال غو ندې شخصیت  نشی منلی نو هما غه و چې خو شحال او اور نګ زیب  او میرزا عبد الر حیم چې دمغلو حا کم  و  [[پیښور]] ته لا ړل  چې خان  دوه میا شتی  په پیښور کې و او بیا یې د [[هند]] جیل (رتنبور) ته بو ته چې ځلور کاله بندی و او پد غه بند کې ده زیات اثا ر هم لیکلی  لکه : دستار نامه ، تر جیع بند ، تر کیب بند ، او داسی نور  .

== خو شحال د مغلو مخالف ==
<font face="Tahoma">خو شحال ز یات وخت  دمغلو طر فداری وکړه  تر څو چې بندی هند ته وا ستو ل شو . خو کله چې دی بندی شو نو په بند کې یې داسی فکر وکړ چې پلار ، نیکه او غور نیکه او پخپله مې څو مره دمغلو طر فداری وکړه او دهغی په غلامې کې مې وخت تیر کړ، خو بیاهم ماته یې څه فا یده ونه کړه ، نو هما غه و چې دده په فکر کې مکمل بدلون راغی او سم دلاسه یې داسی وویل :

<center>
{{شعر}} 
{{ب|پس لــه بــــنده دی داعـــــــزم |د خوشحال دخـــــــاطـــــــر جزم }} 
{{ب|یا نیـــــــولی مـــــــخ مکی ته |یا مغلو ســـــــــــــــــره رزم}} 
{{د شعر پای}} 
د خوشحال کلیات  مخ (۲۳۷)
</center>
دغه بیتونه ده په هند کې په بند کې ویلی دي . خو کله چې ده بندی و او دده زوی اشرف лهم دده په خاطر په کابل کې دبند شپی او ورځی تیره ولی نو هما غه و چې په یو سفز یو کې شورشونه پیدا شول . او رنګ زیب خوشحال راوغوښت او تری وپو ښتل چې دا څه وجه ده خو شحال په ځواب کې وویل چې که چیری د[[کابل]] والی مها بت مقرر شی نو شا ید دغه بد امنیی له منځه لاړه شي ، نو هما غه و چې د[[مها بت خان]] په مقرر یدو سره خو شحال هم دبند نه ازاد کړی شو په (۱۰۷۹ه)کال کې پورفیسور [[پر یشان خټک]] به وینا پاو کم پینځه کاله ده په هند کې تیر کړ ل . وطن ته د رارسیدو نه پس دهغه په زړه کې ومغلو او دهغوی نه دبدل اخستلو او په زړه کې لمبی وهلی او دیو سفز یو ،خټکو ، افر یدیو ، او نورو پښتنو قبا یلو په مر سته یې مغلو ته داسی ما تی ورکړه ، الته په بی شمیره جنګ جګړو کې چې پکې شاهی فو ځ او نور ډیر افسران پکې تبا ه او بر باد شول . چې ددی جګړو سره پا چا ته یوه ډیره لو یه ځا نی صد مه ورور سیده او مغل پا چا پخپل ځان د پښتنو خلاف دفوځ قو منده په لاس کې واخسته او په (۱۶۷۴ع) کال دډهلی د پایه تخت نه دحسن ابدال په خوا راروان شو . خو دلته درارسیدو سره شهنشا  چې مغلی حا کم و دډیری لوی بیغیر تی نه کار واخیسته بی غیر د جکړی نه پښتنو قبیلو او او چتو کسانو ته انعا مونه ورکړل او دوی یې د ځان سره کول ددې نه پس خو شحال دمغلو خلاف پښتنو کې اتفاق راوست او ددوی دیو ځای کولو او یو لوی لښکر جوړولو تیاری په خاطر دټولی صو بی د مختلفو علاقو دوره وکړه ، خو پدی باب ورته هیڅ قیسمه کا میا بی په لاس رانه غله او دمغلو خلاف جګړو کې دده د ډیرو ځوانانو مړه شول او یوه لویه صدمه ورته ورسیده لکه مخکې مو چې یادونه وکړه ده وروسته له بندنه د پښتنو په ېرف ودریده او بی شانه جنګونه یې له مغلو سره وکړل او داسی ماتی په هر جنګ کې وکړه چې ساری نه لری لکه : د [[خیبر]] په پیښه کې چې ښکاره دمغلو سره و ، خو په حقیقی تو ګه دپښتنو سره ولاړ و او مغل مات شول یا لکه دنو ښار او یالکه د ډوډۍ په جنګ کې چې هم یې بی شانه کا میابی لاس ته راوړه او په یوه [[قصیده]] کې وایې :

<center> 
څو وانه خلی له غلـــــــــــیمه انتقام 
<br>
مـــرد نه خـوب کا نه خـوراک کا نه ارام
 
د خو شحال کلیات  مخ  (۷۰)
</center>
لنډه داچې خان نه یوازی په توره کې رسیدلی سړی و بلکه په [[شعر]] ، شاعری کې هم لوی مقام درلود او دنړۍ پو هانو دده اثار لو ستی او تر جمه کړی دي او ده ته احترام لری . خو شحال د سردرۍ په غیږه کې سترګې غړه ولی او لوی شوی و خو په خوی او خصلت کې یو درویش صفته او دتوری دجلال او دعلم دجمال یو ښکاره نمو نه او دجنګ په میدانکې  یو زمری او دپښتنو دسیمی یو غیر تي بیش بها درو ګو هر انسان و . 
لنډه داچې خو شحال خټک په هر لحاظ دانسانی صفتونو په لرلو سره یو لوړ شخصیت و .او په دی لنډۍ خپلی خبری پای ته رسوم .
ستا دښا یست ګلونه ډیر دي 
ځولی مې تنګه زه به کوم یو ټو لومه

== د خوشحال خان اثار ==
ستر خوشحال بابا دخپل ژوند په درشل کې یعنی دغه (۷۸) کالونو عمر کې پښتنو ته دومره څه پر یښو دل چې دتل لپاره په دغو بر خو کې څیړل کیږی او دده داثارو ځنی به استفاده کوی . دده داثارو په باب ځنی پو هان وایې : چې (۲۰۰) ته رسیدل ، خو یو مشهور ختیځ پوه مسټر راور ټی دده اثار تر (۲۵۰) زیات ښودلی دي . 

خان نه یوازی په [[پښتو]] ژبه باندې شعر ویلی بلکه په [[فارسی]] ژبه باندې هم ښه پو هیده او په دری ژبه یې هم خورا ډیر شعرونه ویلی دي دتوری او قلم خاوند په پښتو ادبیاتو کې یو نوی [[سبک]] په نظم او نثر کې منځ ته راوړ او هغه مسجع یا فنی نثر ته یې دپای ټکی کیښود . مونږ تر مخه وویل چې دده اثار تقر یبا تر (۲۰۰) پوری رسیږی چې مشهور یې دادي:

#'''کلیات''' چې تقر یبا (۴۰) زره بیتونه لری .
#'''فضل نامه''' : یو دینی کتاب دی چې فقهی مسایل پکې څیړل شوی . 
#'''بازنامه''' : دښکار ځنې بحث کوی . 
#'''صحت البدن''' : یو منظم اثر دی چې دروغتیا په باب څیړنې پکې شوی دي .
#'''اخلاق نامه''' .
#'''سوات نامه''' : یو منظم اثر دی چې دسوات په باب معلو مات ، او دسوات جغرافیه پکې تشر یح شوی . 
#'''دستار نامه''' : ددستار او لو نګۍ په اړوند مسا یل پکې راغلی . 
#'''فرخ نامه''' : دتوری او قلم بحث دی . 
#'''فراقنامه''' : دخوشحال خان خټک د بند شعرونه . 
#'''اینه''' : دفقهی کتاب دی 
#'''بیاض''' : دنثر کتاب دی .
#'''زنځیری''' : دلیک دود په هکله دی . 
#'''تفسیر سوره یوسف''' . 
#'''د پښتنو تاریخ''' : یو ورک اثر دی .
#'''د خوشحال رباعیات''' . 
#'''عیار دانش''':  د فارسی نه ژباړه .
#'''هدایه''' : له عربي نه ژباړل شوی دی . 

داهغه اثار دي چې له خان بابا څخه مو نږ ته راپاتی دي او په سلګونو اثاریې ورک او دخاورو سره برابر شوی دی .

=== د خوشحال خان داثارو مختلف اړخونه  ===
داسمه ده چې خان دخپل وخت یو ننګیا لی پښتون و مګر دفرهنګ په بر خه او دپښتو زاړه ادب کې دخان جو ګه بل فر هنګیالی نه لرو ،دخپل وخت او تر ده ورسته دورانونو کې واحد فر هنګیالی  دی چې اثار یې دکمیت او کفیت ، فکر او هنر له پلوه ساری نه لری . ده په ډیرو سنګینو او ناساز ګارو حالاتو کې دومره څه تصنیف کړی چې پښتو یې یودم د تکمیل حد ته ورسوله لکه چې وایې : 
<center> 
{{شعر}}
{{ب|په پښتو شعر چې ما علم بلند کړ|د خبرو ملک مې فتحه په سمند کړ}}
{{د شعر پای}}
</center>
خان دخپل وخت دمحیط به فر هنګی وضعی په پاملرنی سره دخپلی ژبی دقوت او غغتل تیا لپاره مټي راونغتلی او دخپل بی شانه [[استعداد]] پواسطه یې پښتو ژبی ته دومره اثار تصنیف کړل چې پښتو ادب یې دسیمی سره سیال کړ لکه مخکی مو چې اشاره وکړه او مسټر راورټی یې داثارو شمیره (۲۵۰) ښودلی . دخان اثار په دوو برخو ویشو .

*د خان منظم اثار
*د خان منثور اثار
 

خان په شل  کلنۍ کې په شعر ویلو پیل کړی لکه پخپله چې وایې :
 
<center> 
په شل کاله دیګ دشعر زما په اور بار شو 
<br>
په دادور مې پوخ ؤ چې شپیته کاله مې تللی 
</center>

<font face="Tahoma">خو داواضح ده چې دخان لو مړنۍ شعر او بیت دا نه دی بلکه لو مړنۍ غز له یې په لاندې ډول ده :

<center> <font face="Tahoma">
عقل سل دمصلحت  بنـــــــــــدونه جوړ کا 
<br>
چې دعشق سیلاب پری راشی واړه نــــــور کا
</center>
 
<font face="Tahoma">خان د (۱۰۴۳ـ ۱۱۰۰) پوری با قاعده شاعری کړی او زیات منظم اثاریې مونږ ته راپریښی دی  دخان منظم اثار په لاندې ډول دي :

=== د خان منظم اثار ===
==== کليات ====
کلياتو کې دخان ټول منظم اثار شته دي لکه

'''الف''' ـ  (۸۶۰) غزلی دي چې داغزلی لو مړۍ ځل په کابل کې په (۱۳۵۸ه) کال د[[افغا نستان]] د علو مو اکا ډمې لخوا په چاپ ورسیدي دوهم ځل بیا په (۱۳۵۹ه) کال دعلومو اکاډمۍ لخوا چاپ شوې ، خو دریم ځل ټول کلیات د پښتو څیړ نو د نړۍوال مرکز دعلمی غړی [[عبد القیوم  مشواڼی]] صاحب لخوا په چاپ ورسید . غزلو نه هر اړ خیزې بر خي څیړي تصوف ، مجازی عشق ،کورني جنجالونه ،پښتنو اله ، علم ، سیا ست ، او داسی نوری بر خي پکې څیړل شوی دي .

'''ب''' ـ دخان په کلیات کې (۲۵) قصیدي راغلی دی په قصیدو کې هم تصوفی برخی ، پوه او ناپوه ، داصیل او کم اصل په باب قصیدي ، ددنیا دبی وفا یې ، نعمتونه ، دخپلو زامنونه بیزاری ، د[[حضرت محمد (ص)]]  صفت او داسی نوری بر خي هم پکې شته دي وګوری په څومره  هنر مندانه او ښکلی ژبه د پاک رسول صفت بیا نوی : 

<center>
دخدای عر فان مې وشو په عر فان دمحمد 
<br>
پاک دی محمد پاک دی سبحان دمحمـــد 
<br>
راشه نظر وکړه په (طها)په یسین باندې 
<br>
خدای دی صفت کړی په قـــــران دمحمد 
<br>
او تر اخره ۰۰۰کلیات  مخ (۳۸۲)
</center>
'''ج''' ـ ربا عیات : دخوشحال خان کلیات کې (۱۶۰۴) رباعی پکې راعلی دی ، خو یوه بله ځا نکړنه چا پی مجمو عه هم لری چې يه (۱۳۴۹) کال چاب شوې او (۱۶۷۴) ربا عی راغلی دي .
د ـ دده کلیات کې د (قطعاتو) ځنی بر خي هم لری چې تقر یبا (۴۰۵) قطعی پکی راغلی دي چې له دوه بیتو ځنی نیولی تر پنځو بیتو پوری قطعی هم لری . 

'''د''' ـ د خان په کلیات کې یو مثلث هم راغلی دی او نور صنفونه یې متفر ق دي چې په هغه کې (۲) مر بعی ، یوه مثنوی ، څلور مخمسه ، دوه مسدسونه ، یو معشر ، یو تر کیب بند ، یو تر جیع بند خو ندي دی داد خوشحال داشعارو شکل ؤ ، خو دخان د اشعارو محتوا لږه برخه کې هم هر نګه اشعار لری داستاد صد یق روهی په خبره :

'''''دخوشحال اثارو او اشعاروکې هر ډول مضا مین پیدا کیږی لکه : عشقی ، اجتما عی ، سیا سی ، فلسفی ، علمی عر فانی ، تر بیوی ، تار یخی ، انتر یا لو جیکی ، مزهبی ، طبی ، جغرافیا یې ، نجومې ، هز لیات او داسی نور''''' .

====  فراقنا مه ====
فراقنامه هم دخوشحال یو منظم اثر دی او دا اثر خان هغه وخت خپور کړی دی چې کله دی دمغلو په چل ول باندې په پیښورکې نیول کیږی او درنتنبور زندان ته بیول کیږی . دقید په دوران کې یې دفراقنا مې څخه بې غیر نور اثار هم لیکلی چې هغه به پخپل ځای کې شر حه شی .
فراقنامه د یو څو مثنو یاتو او غزلو نو ځنی جوړه شوی ، چې دغه مثنو یات وطن نه لری د فراق او مسا فرۍ په حا لت کې خپل کور ،کلی ، ټبر ، اولاد یادونه ، دوستانو او دوطن په یاد کې هغه [[ساندې]] او دسوز او درد نه ډکي غاړي دي  چې دپنجرې بلبل  پر خپلو مصبتو نو او کړا ونو ډکو حالتو کې ویلی دی  دفراقنامې اشعار خصو صا مثنو یات دخیلی راوانی  دفراق او درد ناکو خا لاتو کې یو داسی [[داستان]] دی چې نه یې لو ستو نکې له اثره بچ باتې کیدای شی او نه اوریدونکی . دخپل کور ، کلی ، ټبر یادونه داسی کوی :
<center>
{{شعر}} 
{{ب|دریغه دریغه خپـــلی مــــورې|آواره خــــبري نــــــــــورې}} 
{{ب|وزر وکــــړی لـــــه دی ځایه|حـــــال ددواړو ولــــــیدلی}} 
{{ب|چې یې  مور په غم کې څه کـــا|چې یې خور په غم کې څه کــــا}} 
{{ب|دکورونو حال مــــــــې څه دی|داولس احوال مــــــــې څه دی}} 
{{د شعر پای}} 
تر اخره پوری فراقنامه مخ (۴)
</center>

====  بازنامه ====

باز نامه هم د خان یو منظم اثر دی ، چې دښکار په اړه لیکل شوی یعنی د بازانو سا تلو ، روزلو او نیولو په اړوند پکې لیکل شوی دی پدی اړوند خان وایې :

<center>
دجهان واړه تحصیل به زما ؤ 
<br>
که اخته نوی دښکار په اشتغال 
<br>
(۱)
<br>
</center>
خان ته دتوری او ښکار هنر دواړه دمشرانو نه ورته پاتې دی لکه چې وایې : 

<center>
که دتوری که د ښکار دا دوه هنره 
<br>
راته پاتی تر ابادي لـــــــــــــــه پدره 
<br>
(۲)
</center>

یا :                                                                                        
<center>
خدایه ته په زړه کې اچوی دا میني
<br>
چې په ښکار دی مبتلا کړم ته مې وینی
<br>
(۳)
</center>

بازنامه دښکاری مرغانو ، [[شاهین]] ، با ښه لګړ او داسی نورو وخو دباز په هکله دمکملو معلو ماتو په لړ کې دښکار یانو لپاره یوه ښه ګټوره کتا بچه ده چې (۷۴) فصلونه لری او دمثنوی په طرز لیکل شوی . خان باز نامه په شپږو ورځو کې په کال (۱۰۵۸ه) کې ولیکله چې ټول بیتو نه یې (۹۱۹) ته رسیږی .

==== سوات نامه ====
 
سوات نامه هم منظوم اثر دی چې دمثنوی په ډول لیکل شوی او ټول بیتونه یې ۹۳۹۱) ته رسیږی په دغه کتاب کې د[[سوات]] دخلکو یادونه شوی او دسوات [[جغرافیه]] پکې تشر یح شوی ده . په سوات نامه کې دخان هغه سفر چې سوات ته یې کړی ؤ داله بهر نیو شفرونو ځنی ګڼل کیږی پکې راغلی او همدارنګه دجغرافیه بر خه ، اقتصادی ، سیا سی ، کلتوری او ادبی بر خي پکې دسوات ذکر شوی دي . خان سیا سی حا لات څو مره ښه بیا نوی ،او په څو مره خوږه [[ژبه]] دتوری بیان کوی : 

<center>
داهم شکر چې مې وتړله تـــــوره 
<br>
زما توره په جهان شوله مشهــوره 
<br>
(۴)
</center>
یا :
<center>

دمغل دپاره ما تورې وهـــــــــلی 
<br>
پښتنو به راته کړی ډیری کنځـــــلی
<br>
(۵)
<br>
</center>
کلتوری برخی هم ده ستا یلی چې دلاندې بیت ځنی ښه څر ګند یږی  کتابو نو د رخت یادونه په څو مره خواږه انداز کې کوی : 

<center>

هغه ځای چې درښتیا مهتاب ښکاره شی 
<br>
دکتانو تار او پود ښکاره ښــــــــــکاره شي 
<br>
(۶)
</center>

==== فضل نامه  ====
 
فضل نامه هم د خان یو بل اثر دی چې ددغه کتاب محتوا  دینی او فقهی مسا یل تشکیلوی . دشکل له مخی دمثنوی په ډول لیکل شوی چې (۴۰۰۰) بیتونه لری .

====  حا لنامه ====
<font face="Tahoma">د خان  یوه کوچنی منظو مه رساله ده چې ټول بیتو نه یې (۷۲) ته رسیږی او دغه اثر لو مړۍ ځل [[حبیب الله رفیع]] له خوا میدان ته راووت په دغه اثر کې [[فلکور]] ته هم  پکې ځای ور کړ شوی دی . لکه چې وایې :

<center>
تصد یق خیرات یې واوره 
<br>
بلا اړه وی له کـــــــوره
(۱)
</center>

====  طب نامه ====
لکه ځرنګه چې یې دنوم څخه څر ګند یږی دا کتاب د صحت او روغتیا په هکله لیکل شوی او په زړه پوری دواګا ني د هر مرض پکی ښودل شوی دی او ښه نیت  په دوا کې عبادت ګڼی لکه چې وایې:
 
<center>
په داروکې چې ښه نیـــت وي 
<br>
دارو نه وي عبـــــــادت وي 

(۲)
</center>

په ېب نامه کې د سترګو ، دسر ، دنیم سری ، دټوخی ، دقبض او دنس خوږی دارو ۰۰۰ بکې شته دي . ددی سره سره دده منظو می تر جمی هم تر ستر ګو کیږی  لکه نام حق چې دمولوی شرف الدین بخاری تا لیف ده نو خان په (۱۰۶۶ه ق) کال کې په پښتو نظم اړولی ، پدغه کتاب کې د روژی ، نمانځه ، او عسل عمده احکام بیان شوی یو بل اثر (تر جمه ) یې اخلاقنامه ده چې دحسین واعۍ کا شفی اثر دی او خان ژبا ړلی دی . دا دخان منظوم اثار ؤ اوس به یې منثور اثارو څخه هم لنډه غونې یادونه وکړو .

=== د خوشحال خان منثور اثار ===
 
<font face="Tahoma">داچې دخان منظوم اثار له خپلو فکری ، هنری ځا نکړنو څخه بر خوردار دي نو همدارنګه یې منثور اثار هم دغه ځا نکړنی لری او مو نږ ته یې په نثر کې هم دومره څه بر یښی دی چې دمو ضوع ارز ښتمنی یې تر منظومو اثارو څو چنده ده . منثور اثار یې په لا ندې ډول دی :


====   بياض  ====
 
دخوشحال په منثورو لیکنو په بر خه کې یو هم بیاض دی چې په دغه کتاب کې هم هغه متفر قی ليكنې راغلې دي چې په بیلا بیلو وختو نو کې یې لیکلې لکه : سفري ، جنګي ، شخصي او کورني حالونه ، وصیت نامه او ان نورې تار یخي پیښې پکې راغلې دي  او [[افضل خان]] يې هم په تاریخ مر صع کې یادونه کړی ده نو ځکه د خان دغه اثر ځانکړی ښودل شوی دی  ، خو استاد رفیع دغه اثر چې په تا ریخ مرصع کې ذکر شوی ، په بیلا بیلو بر خو ویشلی لکه:
 
**هند کوه نامه : د[[بلخ]] او [[بد خشان]] دسفر ګذارش دی چې د یوه يونليك (سفر نامې) حیثت لری او په پښتو کې تر  ټولو زړه سفر نامه همدغه ده .

**ځان نامه : نسب نامه او [[تاریخ]] نامه درې نورې ليكنې دي ، چې د خان له عمده اثارو څخه ګڼل کیږی .۲

==== د ستار نامه ====

دستار نامه د خان یو منثور اثر دی . د کتاب په سر کې د پټګۍ د وړ توب په باب سریزه لری چې دی وایې :
 
<center>
چې دستار تړی هــــزار دی 
<br>
ددستار سړي په شمــار دي
</center>
وروسته دسریزې څخه ده بابه هنرونه او خصلتونه راغلی دی ، شل هنره او شل خصلتونه پکې بیان شوی دي . په هنرونو کې د ښکار [[هنر]] ، دكرنې هنر ، د مو سیقۍ هنر او په خصلتو نو کې دمشورې ، انصاف ، انتظام ، او غیرت خویونه راغلي دي . 
په دستار نامه کې [[سیاست]] ، تدبیر ، [[اخلاق]] ، پوهه او پښتنولي دا ټول یو ځای شوي دي او د پښتو په ښایسته جام کې يې ځان ښکاره کړی دی .

====  ساغتنامه ====

دساغتنامې نوم دلومړي ځل لپاره استاد [[حبیب الله رفیع]]  یادکړی دی او په دغه اثر کې د ښه او بد شاګوم په اساس  داونۍ بیلا بیل سا غتونه ویشی او یوه کو چنۍ رساله ده .
داد خان منظوم او منثور اثاروو . اوس یې دهغو اثارو څخه یادونه کوو چې فقط نومونه یې مونږ ته راپاتې دي. 
#هدایه (د دغه کتاب نوم [[محمد هوتک]] په پټه خزانه کې راوړی یو فقهی کتاب دی)
#ریاض الحقیقت
#فراقنامه
#آینه 
#رساله مناظره
#کفایه
#د سورت یوسف تفسیر

خان نه یوازی په [[پښتو ژبه]] پو هیده ، بلکی په [[دري]] یې هم لیکنې کړې دي س د (نظم او نثر ) که چیری دري شعرونه را غونډ کړی شی نو یو وړ دیوان به تری جوړ شي . 
دپرو فیسور مار ګنسترن په نظر چې وایې : ((دفارسی ژبی په لویو شاعرانو په منځ کې هیڅوک نشته چې هغه دخوشحال خان سره دفکر په ژور والی او دشعر دترنم په هم آهنګی کې برابری وکړی ))  (۱)
دخان ددې اشعارو په باب ویلی شو چې تر څلور کټګوریو لاندې دي : [[غزل]] ، [[قصیده]] ، [[رباعی]] او شیرو شکر 
[[عبدالحی حبیبي]] د خان دری غزل اووه یاد کړي دي ، خو رسا صاحب څلویښت یادکړی هغه هم رادیف و(الف ـ ی ) پوری لکه چې وایې : 

<center>
پیر ما از می پر ستي فـــــر ما ید مرا 
<br>
الله الله وقت ګل این تو به مشـــا ید مرا 
</center>
د خان په دري اشعاروکې تر اوسه یوه قصیده لاس ته راغلی ده د کاظم اهنګ په نظر یوه اخلاقی ټولنیزه قصیده ده همدارنګه یې څلور رباعی ګاني هم ثبت شوې دي . بل د خان ملمع شعرونه دی چې پخپله یې کلمات په ډیره ما هرانه او صحیح توګه کارولي ، چې ښه او په زړه پورې مانا ورکوي لکه چې وایې : 

<center>
افغان بچه شوخی هر ګز په عا شق باندې 
<br>
لطفی نکنی رحمی داهم کله څوک کا ندي 
</center>
دخان ټول دری اشعار چې مونږ ته رارسیدلی (۳۷۷) بیته کیږی چې له هغې جملې څخه (۴۵) غزلې دي . د پښتو ادب بابا ستر خوشال نه یوازی په دری شعر ویلی ، بلکی په [[دری ژبه]] باندې نثر هم لری چې یو اثر باز نامه هم په دری نثر لیکلې او دغه اثر د[[زلمي هیواد مل]] له خوا په خراسان مجله کې په چاب رسیدلی دی .(۱)

ددغه عنوان  په اخر کې ویلی شم ، لکه څر نګه چې مې  مخکې هم اشاره ورته وکړه ، د خان اشعار د محتوا له نظره او یا د مضمون او قالب له پلوه ډیر زیات بدلون لری . دده په اثارو کې ټو لنیز ،مذهبی ، طبی ، جغرافیوی ، نجومې ، فلکلوری ، او داسې نورې برخې راغلې دي  ، خو د شکل له پلوه دده په اشعارو کې [[مثنوی]] ، [[رباعی]] ، [[مربع]] ، [[مخمس]] ، [[مسدس]] ، [[معشر]] ، [[ترکیب بند]] ، [[ترجیع بند]] ، [[قطه]] ، [[غزل]] ، [[قصیده]] او داسې نور مو ندلی شو . دده په هر کلام کې بدیعی ښکلاوې لکه : تجنیس ، طباق ، مراعات النظیر ، تر جیع ، تنسق الصفات ، اقتباس ۰۰۰ ۰ 
په نثر کې هم ډیرېی ښکلاوې شته او د مسجع نثر او معاصر نثر تر منځ دده نثر د پلی حیثت لري او همدارنګه ده په اثارو کې د اخلاقو او عاداتو تر سرلیک لاندې لیکنې کړې دي لکه : د لمونځ اودس ، د روژې ډیره پابندي ، سخاوت ، ۰۰۰۰ 

همدارنګه خان صاف ګویي ، د ټوپک، غشي ، باز او هر قسم ښکار کولو، اسونه به یې ډیر ساتل ، د کتاب ، سرود ، او ښایست ډی رمین وو ۰

== د خوشحال داشعارو سبک ==
د پښتو ادبياتو په [[تا ريخ]] کې که څوک د شعر د خوږوالي ، جامعيت ، تنوع او ډيرښت په لحاظ دلو مړۍ پيړۍ په سر کې د ليدو وړ وې . نو هغه خوشال خان دی چې دده په شخصيت کې د تورې او قلم ښيګڼې دواړه سره نغښتې دي . د ځينو پوهانو په نظر ، کله چې خو شال خان په پښتو ليک پيل کاوه ، داهغه ورځي وي چې پخپله د خوشال په قول پښتو لا همهغسې بکره پاتې وه او په نثر کې هم کوم مستند [[ليکدود]] نه درلود ، خو د خوشال ځنې مخکې هم چې کوم نثر موجود وو ، هغه [[پير روښان]] د خيرالبيان مسجع او فني نثر و خوشال د لومړي ځل لپاره پښتو په خلکو وپيژندله او پښتو ځکه بختوره ده چې تر روښان وروسته يې د خوشحال خان غوندې يو ستر ليکوال پخپله غيږه کې وروزه چې دغه اديب پخپل کړکيچن ژوند کې له يوې خوا توره په خلکو منلې ، خو له بلې خوا ده په ادبي ډګر کې هغه اتلولۍ کړې ، چې له مړينې نه وروسته يې په ټوله پښتو نخوا کې ساری پيدانه شو ، نو ځکه دی وايي :
 
<center>
دخوشحال قدر که اوس په هیچـــا نشتــه 
<br>
پس له مرګه به یې یـــــاد کا ډیر عالم 
</center>
رښتيا هم د خوشحال قدراوس خلک کوي ، ځکه د داسې يو لوى او نو ميالي [[شاعر]] يادونه خو هر څوک کوي ؛ لکه مخکې مو چې اشاره وکړه ، خان په پښتو شعر کې ځانته ځانگړى سبک لري عشقي ، ټولنيز ، فلسفي ، وطني ، اخلاقي او حماسي اشعار ډير لري . د انساني فضايلو او پښتنوالي ښيګڼو په بيان کي دی يو پوره اخلاقي او حقيقي اديب دی .  
<br>
د خوشال شعر د مانا او مضمون له پلوه دومره جا مع دی ، چې موږ ده ته د ادب استاد او پيشوا ويلای شو . خوشال په عشقي او بزمي اشعارو کې استاد دی ، يو پوخ [[فيلسوف]] دی ، وطني اشعار يې داسې خواږه او خوندور دي ، چې د پښتنو [[مينه]] يې په فطرت او خټه کې اخږلې وه . د وطن مينه ، محبت او عشق ځنې څر ګنديږي اخلاقي ، اجتماعي ، او حياتي اشعار يې هم خورا لوړ دي ، په رزمې اشعاروکې هم دده په څير بل ويونکي نه لرو نو دی حق لري چې ووايي:

<center>
ما خوشحال چې په پښتو شعر بیــان کړ
<br>
دپښتو شعر به اوس په آب و تـــــاب شی 
</center> 
د خوشال شعر خوږ او خوندور دی ، نوي مضا مين دشعر په ژبه ويلاي شي ، ويناوې د پښتو د خوږي محاورې سره سمه ده او اشعار يې تر څلو يښت زرو بيتو پوري رسيږي . خوشحال د پښتو يو نا متو تور يالى او جنګيالى شاعر دى ، لکه د شعر او ادب استاد چې دى ، هماغسې د ميدان بريالى قومندان هم دى . خوشال خان حماسي اشعار په داسې انداز ، کفيت او کميت کې ويلي ، چې پښتو شاعرانو کې بل چا نه دې ويلي . دده کلام جنګي برخې ډيري لري ، چي دده د پښتونولۍ ملي روح ځنې څر ګنديږي نو ددغو خصو صياتو په لرلو سره ويلاي شو ، چې د خوشال خان سبک بزمې او رزمې دي د ګټو اساس هم توره او ميړانه ګڼي او دا عقيده داسې ښکاره کوي : 

<center>
کل کتنه ده د تورې  که کا بل دی که کشمیر 
<br>
میړني دي چې یاد یږی په سندرو یا په ویر 
</center> 
بل ځای د تورې او توریالیتوب  په هکله داسې وایي : 

<center>
چې څر ګنده سربازي کا نــــدې د تورو 
<br>
زه خوشحال خټک تر هسې هنــر جــــار شم 
</center>
د خوشال په شعر کې دده ريښې ، فلسفې او تصوف افکار هم څرګند يږي او داښکاره کوي چې دى زمونږ ملي اديب پوخ فلسفې هم وو او د تصوف څخه هم بې بر خې نه وو . خوشال د پښتو ادب پر اسمان لمر او دى د خپل ډير مشهور سبک مؤسيس دى . ده په پښتو کې يو لوى مکتب پرانستلى چې ډير نو ميالي شاګردان ورځنې راوتلي دي . د خوشال سبک په پښتو کې ډيره ښكلا او ډير شهرت يې وموند او د پښتو په سبکونو کې يو غوره ډول او مهم سبک ګڼل كيږي چې دادبې فنونو ډير مراعات پکې شوى دى او اشعار يې هم ډير خواږه او هم دصفت په ګا ڼه ښکلي دي.

===د سبک خواص يې ===
*د ده سبک پښتو شعر ډیر پراخه کړو ، پر غزل سربېره ، قصیده ، مثنوی چې د خوشال تر مخه ویل شوی او ده نور ټول د عربي او فارسي د شعر اقسام په پښتو وویل . 
*د ده په سبک کې هر ډول صوفیانه ، اخلاقی ، فلسفی ، فکاهی ، مضامین مدخله او اجتماعي خبرې شته .
*پدی سبک کې د پښتو ، پښتو نوالی ، د پښتني اخلاقو او ملي احساساتو روزنه هم شته . 
*د خوشال په سبک کې اوږدې بوللې ( قصیدې ) پر یوه موضوع ، چې شاعر غوره کړې وي ، هم شته . 
*پدی سبک کې بدیعی صنایع تر دا زمان ګد شول ، خو په هغه اندازه نه لکه [[حمید بابا]] چې پکې راوړی دی. 
*حماسی احساسات پخپله خوشال په دی سبک کې راوړل .
*هجوه او غندنه هم پکې لیدل کیږی چې مخصوصا مغلبانو ډیره هجوه او غندنه یې کړی ده او په اشعاروکې يې نوې کليمه راوړه چې هغه مغولواله ده . 
*د خوشال د مکتب په اشعاروکې ډیر حکیم او نصایح او فلسفي مطالب شته چې د ژوندون نری نری اسرار او حقایق پکې ویل شوي دي 
*دادبي قیمت له پلوه دا سبک تر ټولو جامع او ښه دی ، هم یې زمان خواقوی اوهم یې شعری خوا بده نه ده .
*په تخیل کې هم دا سبک ډیر ښه او په زړه پورې دی ، خورا  لوړ او له نزاکته ډک شاعرانه تخیلات پکې شته .
دا یې د سبک خواص وو . خو خوشال نه یوازی په پښتو شعرکې د نوي سبک موجد بلل کیږی ، بلکې په نثر کې يې هم یو نوی سبک منځ ته راوړی ، ځکه چې دده څخه مخکې د [[پیر روښان]]  مسجع نثر دده دغه نثر بیخی سادګۍ او روانۍ ته راوست چې هر څوک ښه پرې پوه شی . ددې خبری اثبات پخپله له (بیاض او دستار نامې ) نه ښه ښکاري . نو په دی سبب ورته د پښتو پلار ویل د حقیقت اوواقعیت سره مناسبه او په ځان خپره ده .

== د خوشحال د سبک پيروان ==
خوشحال حټک د (۷۸) کالو عمر په لرلو سره د پښتو په کلا سیکو ادبیاتو کې د روښانه او هر اړ خیزه ایجا دیاتو په وسیله د یوه پوره ادبی مکتب  بنسټ ایښی دی او نږدې شلو تنو شاعرانو ، لیکوالانو ، پوهانو او مور خینو دده دادبی مکتب پیروي کړې ده . 

هغه مواد چې وکولای شي د خوشال ادبی مکتب او دده د پیروانو په اړه معلومات وړاندی کړی ، ډیر لږ په [[افغانستان]] کې پیداکیږی ، که څه هم ځینو دیوانونه دده چاپ شوي ، خو تر اوسه یې ټول اثار د چاپ ډګر ته نه دي راوتلي .
دده پیروانو دده د مکتب څخه د شکل او مضمون له پلوه پیروي کړې چې ځیني په لاندې ډول معرفی کوو :


=== اشرف خان هجری ===
[[اشرف خان هجری]] د خوشال مشر زوی دی ، یو با استعداده شاعر او زړه ور سرباز د خوشحال د نما ینده ګانو ځنی شمیرل کیږی (دسبک پلوی یې دی ) .
اشرف خان هجری هم ځانته د شعر دیوان لری ، چې ددیوان ځنې برخې یې په [[ګلشن روه]] کې چاپ شوې دي . هجری هم عشقی ، وطنی او اخلاقي اشعار لري . د خپل استعداد په لرلو سره یې د خپل پلار خدمت کاوه او د خپلې ملي ژبې او ادب خدمت يې کاوه . لنډه داچې د خوشال ځنې وروسته لوی شاعر ګڼل کیږی ، چې خپل پلار ته منسوب دى .

=== عبدالقادر خان خټک  ===
د خوشحال خان په زامنو کې دويم زوی [[عبدالقادر خان خټک]] دی ، چې ده هم (۴۷) کلو په عمر کې داسې اشعار وویل ، چې دهغه په اندازه هم ډیر کم شاعران پیداکیږی او د خپل پلار پیروی یې وکړه . دی د نقشبنديه طر یقې په پیروانو کې شامليږی ، او د تصوف څلور طریقې یې تیرې کړې دي . دده په اشعارو کې د تصوف څرک په څر ګند ډول لیدلی شو او د عشقي اشعارو تر څنګ یې د اتلولۍ د تورې او زړورتوب روحیه په څرګند ډول غبرگون مومي . [[عبدالقادر خان خټک]] هغه شاعر دی چې ظلم یې غندلی ، محکوم کړی او دهغه پر ضد یې اشعار هم ویلي دي ، ټولنيزه برخه یې په څومره ښکلي انداز کې راوړې ، لکه چې وایې :

<center>
ځوانمرد هغه دی لــــــــــکه شمع 
<br>
د ځان په سوزولو مجلس کـــــا جمع

(۱)
</center>

=== سکندر خان خټک ===

[[سکندر خان خټک]] هم د خوشال خان خټک زوی او ټکره شاعر دی . دده د زیږیدو نیټه په څر ګند ډول نه ده مالومه ، خو کومې څېړنې چې پوهانو کړې ، په (۱۰۶۸) کې زیږیدلی او تر (۱۱۱۶) پوری یې ژوند تعین دی .  دی هم یو تکړه شاعر او په شعر کې یې د خپل پلار پیروي کړې ده . د شعر بېلگې يې دادي :

ستا د زلفو مار چیـــــــــچلی نه رغیږی 
په بستانو په زیــــــــــــــارتونو په دم هم 
تا چې مخ وته ښکاره کړ لیونی شوي 
پاس دغرونو په سر ګرځي په سم هم 

تر پایه پوری او د ځینو اثارو څښتن هم یادیږی لکه :
مهر شدی دیوان  د لیلی او مجنون  مثنوی او دلی او شهۍ۰

لنډه داچې د خوشال خان خټک پیروان ډیر زیات دي ، چې دلته د هر یو پېژندنه موضوع اوږدوي . په لنډ ډول به یې د نومونو یادونه وکړو لکه : [[صدرخان خټک]] ، [[ګا مګار خان خټک]] ، [[دوست محمد خان خټک]] ، [[علی خان خټک]] ، [[عا بد خان خټک]] ، [[افضل خان خټک]] ، [[امکبر خان خټک]] ، [[جمیل خان خټک]] ، [[حلیمه خټک]] ، [[خوشحال شهید]] ، [[ګوهر خان خټک]] ، [[غلام محمد]] ، [[توتیا خټکه ]]، [[سعدالله خټک]] ، [[معاذالدین]] ، [[نوازخان]] ، [[یحی اخو نزاده]] ، [[خواجه محمد بنکښ]] ، [[عاصم و فتح علی]] ، [[ابو القاسم عثمان]] ، فضل  ۰۰۰۰ 

د خوشال خټک پیروي نه یوازی دده د کورنۍ شاعرانو کړې ، بلکې نورو شاعرانو هم دده د لارې پیروي کړې او د سبک پیروان یې ګڼل کیږی .  پښتانه لیکوال او نور څېړونكي دغه لوی ازلي کاروان بولي او د هغه سپه سالار (رهنما ) خوشال خان خټک بلل کیږي .
پورته چې څه تشریخ او تو ضیع شول ، د موضوع په اړوند اړین او تر دې ځايه تر بحث لاندې ونیول شو . اوس به خپلې اصلي موضوع ته راوګرځو .

== د خوشحال په اشعارو کې دښځې انځور ==

<center> 
{{شعر}} 
{{ب|ددلـبرو پـه ســــــتا یـنــه|ما پخه کړه خپــــــــله ینه }} 
{{ب|نا تر سي ددیو ګــــــــوره|چې په حال نه کا پو ښتنه}} 
{{د شعر پای}} 
</center>

که د خوشال شعر او نثر ته يو څيړ نپو ښه ځير شي او څه ناڅه څيړنه پکې وکړي دابه هم ورته جوته شي چې خوشال هم په فارسي او عربي ژبو کي هم ښه پوره او ژوره مطالعه درلوده او يو ستر عالم و، چې ددين ، مذهب او فقهې څخه پوره خبر او ښي دينې زده  کړې يې سرته رسولې وې  او ددې سره په څنک کې يې لکه څرنګه چې معلو مه ده د پښتو شاعرۍ په داسې حال کې زيږيدلی دی، چې  پښتو شاعرۍ باندې  دفارسي شاعرۍ خو ند خورا ډير پروت وه  او پښتنو ته د داسې يو لوی اديب پېداکېدنه ډېره اړينه وه، چې د خپلو لوړو خيالونو ، ژوند پوهې او سترو فکرونو څر ګندونه په ډير زړه ورتيا سره وکړي او پښتو ژبه د نورو ژبو په کتار کې ودروي خوشال بابا زما په فکر د يو ستر پښتون او ځيرک ژبپوهاند په تو ګه دا ډير ژر درک او حس کړي چې پرته له خپلې مورنۍ ژبې څخه په بله ژبه باندې شعر کاميابي نه لري ځکه يې خپل ډېر شعرونه په خپلې مورنۍ ژبه ويلي دي .
 
د خوشال بابا په شعر او شاعري باندې ډيره زياته څيړنه شوۍ او کتابونه پرۍ ليکل شوي دي دالړۍ تماميده نه لري . څو چې علم او ادب وي د خوشال په شعر او ادب باندې به څيړنه کيږي.

د خوشال بابا په اشعاروکې دښځې ، تورې او ښکار يادونه ډيره شوې ده او همدارنګه د شهۍ او معشوقې د ښايسته ونې او ښکلي قد پخې غوټۍ هم په ځانګړي ډول  سره راغوړيدلي  ورته په مو سکا شوی دی په تازه نارو او غلبلو يې له ډيرې ژورې مينې سره خپل معشوق انځوروي. اوس هم شاعران او اديبان هڅې او هاندونه کوي چې پخپلو اشعارو د معشو قې سراپاته يو ښکلی انځور ور کړي او ښايې ډيرو شاعرانو دغسې رنګينې ټو ټې پنځولې وي.

که د خوشال کليات هر څيړونکی مخې ته کيږ دي خو ډير ژر به ورته معلوم شي چې هغه جنګي خو شال چې غروراغو کې د زمري په شان په ميړانه ګر ځيدلی  لږ وروسته دشيراز دسيمې د هزار دستان بلبل په زړه خوشحالونکې او د سوز او ګداز په غزلو ګډهم در معلو ميږي .

ستر خو شال بابا لکه څر نګه چې مو مخکې يادونه وکړه دده د اشعارو يوه مهمه برخه د ښځې او شهۍ ستا يل دي او د هغوی د حقوقو سره سره يې دومره توصيف کړی چې پخپله د لو ستو نکي ځنې لار په کې ورکه شي خوشال بابا عموما ښځې په څلورو برخو ويشلي دي او د هرې يوي تعرف يې د شعر په ژبه بيان کړی دی او هغه دادي: 
 

=== ګل فامې ===
دګل فامې ښځۍ په اړه هم خو شال بابا په زړه پوري ستاينه کړي ده او وايې چې بورا غو ندي څرخيږي يعنې لکه څر نګه چې بورا په ګل باندې ګر ځي نو ګل فامه هم پدي شکل باندي ده او دنيلو فر غو ندي تن لري و ګوري دغه صحنه څو مره ښه انځوره وي .
<center> <poem>
ګل فامې ديدهغه چې نيلوفر غوندې په تن وي
له تنه يې ښه بوي درومې بوراغوندې څرخېږي
</center>
</poem>

خوشال بابا دګل فامې دښځې په باب وايې چې غټې سترګې تورې ، لوي باڼه  نري نري وريځې ، غونچې په څېر يې خوله سر يې ګرد اونرې پوزه لري اوهمدارنګه باړخوګان يې هم دګل په ځېر باندې ښکاره کيږي لکه وايې چې :
<center> <poem>
ښې غټې تورې سترګې لوي باڼه نرې يې وريځې
که پاڼ خوري که شراب خوري ترې مرې يې ښکاره کيږي
غونچه غوندې خوله تنګه سريې ګرد نرې يې پوزه
باړخويې لکه ګل دچمبيلي سپين نازک ځلېږي
</center>
</poem>
خوشال بابا ددغو ښځو (ملا) زلفو ،لېچو ،کوتو ،ګيډي ، خوب ، قامت ، او د وجود هره اعصايې په ډېره هنرمندانه توګه يادکړي او ډېره ښکلې وينايې په داډول تعريف کړې دي لکه چې وايې :
<center> <poem>
پلن وچولې سرې شونډې هسک خال يې په دنخ کې
واړه هموار غاښونه په خنداکې سپين برسيندلي بريښيږي
ښې سپينې ډکې لېچې ګرد ورغوي اوږدې ګوتې
هرځاي ته يې چې ګورې هيڅ لقب پرې نه جوړيږي
دتيوسر يې تورقي چې هلک سينه کشاده
په قدسمه شابسته سم الفسي چې ودريږي
دسرويښته يې تور نرې اوږدې ولول يې ذلفې
په ځان لکه باغکه چې ويښته پرې نه نمايږي
ډېر خوب  لږ يې خوراک ګيډه يې ناسته ملا نرۍ
راست په کې نامه څخه په ګوته څرګنديږي
لږقهر عقل منه کم د خوله مهر باڼه
ساره خولږه خندا هم په شونډوکې موسيږي
</center>
</poem>
دادګل فامې ښځۍ صفت و په دوهم قدم کې يې دنېک فرجامې ښځۍ صفت بيان کړي دي .

=== نېک فرجامې ===
خوشال بابا داښځې هم دګل فامې په څېر ګڼلي خودا ښکاره کوي چې کل فامې ښځې په دوه خاصيتونو کې دګل فامو سره فرق لري او نور ټول اوصاف دګلفامې لري که ويښته دي که ملا ، که شونډې ،که ګېډه که قد که باړخو ...اوداسې نور دي . هغه دوه صفتونه دادي چې يودبوداغوندې نه دي او بل د نيلوفر شکل نه لري وګورﺉ دنېک فرجامې ښځې صفت دشعر په ژبه يې څومره ښه بيان کړي .

<center> <poem>
ګل فامې خومې ووې نېک فرجامې درته ستايم
په حسن په ښايست کې وګلفاموته رسيږي
دادوه توکه يې نه وي چې بوراباندې څرخيږي
ياپان خوري ياشراب خوري ترمرې يې ښکاره کيږي
ويښته يې په وجودبانديهملږوډېرليدل شي
نه زږه وي نه بدرنګهپه وجوديې ښه جوړيږي
خوراک په اندازه خوري خوشبويې لکه ځان وي  
لږخوب کاډېره لامبي په ستر سهار ويښيږي
مينه يې په هوس وي خنداوبريښيوه ناکه
په لوبوپه سندروپه سروديې زړه خوښېږي
نه غم نه دلګيري کاهميشه تروتازه وي
پخپلوسهيليومينه کاباندې خوږيږي
دخپل مېړه په بره ښه په هره چانازيږي
په نيت جوړه په پشت جوړه ظاهر باطن يورنګه
دنېک خبره هم په ډېر ضرور په ډېرناکام کا
په دروغ خويې هرګز په خوله په ژبه نه جوړيږي
په خوله پاکه په زړه پاکه بې وېرې بې وسواسه
په غولي په جولي چې هيڅ ناپاکه نه تېريږي
له ځانه يې ښه لوي دګبينه غوندې خوږ درومي
دخول وته يې زړه دخپل مېړه په رضاکيږي
</center> 
</poem>
(خوشال کليات ۶۰ مخ)

او دريم ډول ښځې يې د دوه دامو په نوم يادې کړي دي.

=== دوه دامې ===
دا ښځې د ټولو يانې د نيک فرجامو او ګل فامو سره ښکاره توپير لري هغه اوصاف ، چې دغو دوو ډولونو (ګلفامې ، نيک فرجامې) لري، دغه يې نه لري اود هغې برعکس دي، يانې بدګويه دي، بده ژبه لري، په خبرو باندې نه شرميږي، او د ليوه په څېر يې د خپل ځان ځنې يې بدبوي ځي، په خوړلو هم نه مړيږي او داسې نور صفتونه يې هم کړي دي؛ لکه ، چې وايي: 
<center> <poem>
د دوه دامو ورته وکړم راته غوږ کړه
په زړه کلپه ناغه په خبرنه شرميږي
بدګويه بد زبانه ډير وي لږ خبره
ځان تود بوي يې له ځانه د ليوه غوندې بهيږي
ونسته چې دځان ځيږه د تن هم ځږه کر لنډه بد رنګي
يکدله ګيډه وره په خوړلو ته مړيږي
</center> 
</poem>
همدا ډول د دوه دامو ښځو په اړه وايي، چې داسې دي، نه پت ګوري، نه عزت ګوري او نه شرم ګوري، لوي او هلک پسې ګرځي، ښه کارونه يې پرېښي او په بدو پسې منډې وهي په بدو کارونو باندې مصروفه وي، د تل لپاره يې دغه بده لاره تعقيب کړې وي. 

کله د زيارت د سير په بهانه او کله د بازار په بانه او کله د نور څه په بهانه وځي او نور خپله فاحش کارونه سرته رسوي خو بل آخر دغسې ښځې ډېرې په بدو يادې دي، تاسو يې د خوشال خان په شعر کې وګورﺉ، چې څومره ښه انځور يې کړي دي:
<center> <poem>
ميوه، لونګ، جايغل پدر يې غرض نه وي
تروه ترخه سونډ مونډ بلا بتر نه يې زړه کيږي
چې تاو خارښت ورپاڅي ناکراره شي ښوريږي
که لوي وي که هلک وي وهر چاوته قهريږي
نه پت ګوريو نه شرم نه يې حق وته نظر وي
دخپل ميړه په غېږ کې زړه يې نورو ته پړقيږي
</center> 
</poem>

(دخوشحال کليات ۶۶۰ مخ)

خوشال خان دغه ښځې ډېرې بدې يادې کړي او دا يې هم ويلي دي ، چې مخ يې تور دي، ځکه ، چې کله خپل ميړه غواړي نو ځان مريض بولي، کور، کلي، د همسايه ګانو سره په نورو حالاتو کې په بدو څيزونو، افعالو، بده خوله اونور ډول ډول بدو کارونو باندې مشغوله وي او  د هغې ځنې خوند اخلي.

=== فيل اندامې ===

خوشال خان دغه څلورم ډول ښځې هم د دوه دامو په څېر او يا دهغې ځنې بترې  يادي کړې دي، چې وايي: د [[فيل]] په څېر خوراک، څښاک کوي په مينه محبت باندې نه پوهيږي، يو دروند اواز لري، قهرجنې وي، په ښو خبرو هم بې ځايه په قاريږي، د بل خندا بده پرې لګيږي، غټې شونډې ، غټ مخ، پلنې وروځې،وړې سترګې،لوي سر، ځږه وېښته او په قهر ککړ ې ښځې وي، دغسې او دغو ته ورته نورې بدې ځانګړنې لري،چې ددغې بېلګه د شعر په ژبه ولولي.

<center> <poem>
اوس غوږ باسه وماته مخ يې تور دي د دودامو
بيان د فيل اندامو هم ضرور دي بيانيږي
کټه مخ، بدکوککونه، وروځي پلنې وړې سترګې
لوي سر،وېښته ځږه، سرونه سره ځليږي
درست ځان کټه لاس پښې کټه کټه د لاسو ګوتې
بدې شونډې داړه ورې چې سړي ځنې ويريږي
يو دروند آواز هم دروند په زړه سخته ناشولته
هم په مهر قهرجنه، چې بل خاندې دا پخيږي
هاتي غوندې خوراک کا دهاتي غوندې تر بوي ځي
په عشق په محبت په مهر مينه نه پوهيږي
</center> 
</poem>
(خوشحال خان کليات ۴۶۱ مخ)

خوشال بابا د فيل اندامو او دوه دامو ښځو نه بيخي بېزاره شوي دي او هم د هغوي مخونه يې تور ښودلي دي خودا يې هم ډېره کړې ، چې په افغانستان کې دغه دغه ډول ښځې نه شته بلکې په [[چين]] ، [[هند]] او نورو هېوادونو برسېره پردغو ښځو باندې فيل اندامې هم ليدل کيږي، بلکې په [[کابل]] ، [[کشمير]] ، فرخار، او نورو هېوادونو کې نيک فرجامې شته دي، او خوشال بابا هم نيک فرجامې يادوي او د ستاينې تر څنګ يې تر مهره جاريږي. لکه چې وايي:

<center> <poem>
د چين او د ماچين په ملک کې ډېرې دي ګلفامې
د هند په لته هم په خال خال په چېرته څرګنديږي
کشمير، قندهار، کابل، فرخار، څوچې  خراسان دي
په دا کې نيک فرجامې ډېرې ډېرې مونده کيږي
هېڅ ملک کشور اقليم له فرجاموخالي نه دي
په هر لوري نوبت او ددې دي چې غږيږي
اسمان، چې وريځ شه کراري نه کا هسې ګرځي
تر سردنيک فرجامو زه خوشحال وايم ځاريږي
</center> 
</poem>
(دخوشحال خان کليات ۴۶۱ مخ)

خوشحال خان بابا نه يوازې دا چې ښځې په څلورو ډولونو باندې وېشلي دي او دهغې توصيف يې کړي دي ، بلکې د هرې ښځې شونډېو وېښته، باڼه، وروځې، پښې، لاس، ګوتې ، سر، پوزه، تن يا وجود او هره عضله په خپل شعر کې راوړي او ستايلي دي، د خوشال بابا شعر که چېرې يو څېړنپوه يې ولولي نو ډېرژر به ورته مالومه شي، چې دده اشعار د دغسې دُر او ګوهر  نه هم ډک دي او په واقعي او حقيقي توګه يې د ښځې ستاينه ډېره کړې ده، دي وايي، چې ښځه سينګار وکړي او دا ددې مانا لري، چې خپل عاشقان به تباه کړي او د دغسې ناز او نزاکت سره په کتلو باندې د خلکو زړونه يوسي او له عالمه به يې پناه کړي.لکه چې وايي:

<center> <poem>
عجايب ښکار يې وکړ بيا بلا کا 
د چشمانو په کاته د زړونو غلا کا
معشوقې ته يې چې هومره حسن ورکړ 
دا اميد چې دعاشق خونه تالا کا
</center> 
</poem>
(د خوشحال کليات ۵ مخ)

او يو بل ځاي هم داسې وايي، چې کله مې ستا تورې سترګې وليدې نو زه به هېڅ کله دغه تورې سترګې هېرې نه کړم.

<center> <poem>
چې مې وليدې ستاتورې سترګې بيا
زه به نه کړم هېرې تورې سترګې ستا
</center> 
</poem>
(د خوشحال کليات ۸ مخ)

لنډه دا چې  خوشال خان دغه شان خلکو ته د ټينګېدو نه دي، يانې ښکلي مخ ، تورې سترګې اوښايسته ووته هېڅ قراري نه لري او وايي:

<center> <poem>
ولې راته وايې چې په ښکلو نظر مه کړه
سترګې چې پيدا دي خو ديدار لره که نه
</center> 
</poem>
(کليات ۱۷۴ مخ)

خوشال خان له ډېرې مينې د ښځود زلفو او سترګو يادونه کوي البته د حسن تعليل په شکل يې راوړي دي، چې د سترګو سره يې نرګس سيالي نه شي کولاي او د هغې په مقابل کې بيخي عاجز دي او د زلفو په مقابل کې يې سنبل بيخي خجله کيږي. وګورۍ دغه بيت:

<center> <poem>
چې سترګې کړې ورپورته په نرګس شي بلا سازه
چې زلفې کړې نمودې ‌‌‌طبعه واړه سنبل شي
</center> 
</poem>
(کليات ۲۶۱ مخ)

او بيا د خپلې مينې به مقابل کې داسې الفاظ استعمالوي، چې ډېر ښايسته د مياشتې نوم پرې کږدي او نور هم ددغسې حالت د تآثير لاندې راځي په هنرمندانه ډول دغه صحنه بيانوي:

<center> <poem>
د جمال خوبي دې زياته تر افتابه 
د نظر دپاره نوم درباندې ماه ږدم
که مې چېرې لاس د واک درورسيږي
په سپين مخ به دې دغاښ نښې سياه ږدم
</center>
</poem>
(کليات  ۸۷-۸۸ مخ )

خوشال خان خټک نه يوازې په شعر کې نورې برخې څېړلي بلکې د پېغلې (شهۍ) قد په ستاينه کې هم بې ساري اديب دي، چې د پښتو ادب د وياړ لوړه او بيخي لوړه شمله ده خو چې نړۍ وجود لري، دده د ادب شمله به تر اسمانه هسکه او اوچته وي افغانان او پښتانه به پرې ويآړي، خوشحال خان لکه چې مخکې مو چې يادونه وکړه، د ده د وجود هر اندام په ډېرښکلي ډول په خپلو شعرونو کې راوړي، خوبيا په تېره  شونډې چې د ياقوتو نه هم ښې ګڼي، اننګي دلاله د ګلونه  نشه کوونکي بولي او زلفې هم تر عنبرو خوشبويه ګڼي او وايي:

<center> <poem>
چې شونډو ته دې ګورم تر ياقوتو لا تېري کا
چې زلفو ته دې ګورم په عنبرو بهتر يې
که هرڅو د لاله ګلونه ښه دي په چمن کې
په دواړو اننګيو داغ د ولاړو د ځيګريې
</center> 
</poem>
(کليات ۳۴۷ مخ)

پوهان وايي د ژوند هر لوري او اړخ د شعر او ادب لپاره يو رنګين او ښکلي مضمون دي خو شرط دادي، چې شاعر او اديب په حقيقي او آره بڼه ورته ځير دي اوهسې بې ځايه انځورګري ونه کړي، چې د ژوند لپاره څه کټه ونه لري په دغه اړه خبرې ډېرې دي، خو شعر بايد د ژوند لپاره وي.... په هر حال خوشال د حسن او جمال  په رنګينيو کې خپل شعر او [[هنر]] ايجاد کړي دي، نو يې دا کار د خپل ژوند ټولنيز احساس له مخې د يو ساعت د روح دآرامتيا او تفريح  دپاره کړي دي، د ده  حسن او جمال ښکلې غنچې او ګلدستې هم د پښتو په شعر او شاعرۍ کې  ځانګړي شهکارونه ګڼل کيږي، خو د ښکلي او ښکلا په اړه د ده يوه پرېکړه داسې ده:

<center> <poem>
په ځان او په جهان کې مادوه څيزه دي وکښلي
په ځان کې دواړه سترګې په جهان کې واړه کښلي
</center> 
</poem>

لنډه دا چې که خوشال خان بابا ازل ميراث ته يو څېړونکي ځېر شي، نوبه خامخا دا په ډېره مينه سره دا وايي ، خوشال بابا بې له شکه يو بې ساري شاعر ؤ، د حسن او جمال خوا ته يې هم زياتې ځيرکشي کړي دي، د ده کليات د حسن او جمال نه ډکه يوه رنګينه خزانه بلل کيږي. دده دغه مطلب د ښې افادې لپاره دغه بيت ته ځير شي. 

<center> <poem>
دا څه شعر نه دي، چې خوشحال خټک بيان کړو
واړه لعل دُر دي د بيان په تار پييلي
</center> 
</poem>

خو خوشال بابا په خپلو اشعارو کې يوازې د حسن او ښکلا يادونه هم نه ده کړې، بلکې نور موضوعات لکه د سالم اولاد روزل د ښځو د حقوقو په باره کې په واضحه توګه اشعار ويلي، يانې، چې ښځه څومره په خپل مېړه باندې حقوق لري او همدارنګه نور موضوعات د مېړه حقوق په ښځه باندې هم په خپلو اشعارو کې راوړي دي او خوشال بابا وايي: د ښځې حق په خپل مېړه باندې هم ډېر دي او د قرض شکل باندې دي، چې مېړه ته لازمه ده، هغه ادا کړي، هغه وساتي، په تن  پټه کړې دروېزې ته احتياج نه شي، د نورو کارونو نه خلاصه وي فرضاً که زموږ په ټولنه کې چې رواج دي خصوصاً په قبايلو کې اود جنوب په طرف کې چې په ښځو باندې بوټي د غرونه راوړل کيږي، بلکې دغه کارونه بايد پرې ونه شي، حلال پرې وخوړل شي او دا هم زياتوي، چې ښځه دخپل مېړه لپاره پيدا ده اومېړه د خپل ښځې لپاره :

<center> <poem>
د عورتې حق هم فرض دي
په مردانو لکه قرض دي
امانتي دي عورتې
د ښه خداي دي امانتې
په مردانو دي سپارلي
په خدمت دي خداي ګمارلي
ښځې مرد سره پيدا دي
د جنت يخې حلوا دي
په عزت ساتلې بويه
د دوي چار ده ډېره لويه
انبيا که اوليا دي
د عورتو نه پيدا دي
بادشاهان ترې پيداکيږي
ښه ځوانان ترې پيداکيږي
ښې محبوبې لکه ګل دي
ښه ځوانان باندې بلبل دي
که يې زه صفت ثنا کړم
مګربل دفتر انشا کړم
دوي به څه وتاته ستايم 
له حقوقو به يې وايم
نفقه که آغوستن دي 
دواړه توکه دي دُزدن دي
</center> 
</poem>
(کليات   ۲۱ مخ)

خوشال بابا په واقعيت سره، چې د تورې او قلم خاوند , د پښتو ادب بابا او د پښتنو ژبې بابا ياديږي او دا خبره پرځاي ده، ده په خپل شعر کې د ژوند هره برخه ، هر راز مسايل راوړي دي او خلک يې خبر کړي دي. که چېرې د مينې اشعارو ته يې وګورو نو داسې ګمان وکړو، چې ترده لوي مولوي نه شته، که اخلاقي اشعارو ته يې وګورو نو د اسې ګومان کوو، چې ترده لوي شاعر په دغه برخه کې نه شته، که رزمي اشعار يې وڅېړل شي، نو دا به جوته شي، چې تر ده لوي قهرمان نه شته او که عشقي برخه يې وپلټل شي، نو دا به هم ترې څرګنده شي، چې تر ده پورې عاشق نه شته، او په آخر کې د خوشحال يوه غزله چې د شهۍ په اړه يې کښلي:
<center> <poem>
تلم پرخپله لاره راسره مله شوه نګارا
شوخه غمزه ګره خنده رويه خود ارا
رنګ يې د سړي د اما خوي د ښاپيريو
تن يې لکه سيم د په زړه سخته سنګ  ارا
راغله په شعر راله په لاس شوه له ماورکه
کوي په کوي جاروزمه سيي غواړم بغارا
ډېرې لري نښې د صورت د زېبايۍ
څه خو درته وايم يوڅو نښې اشکارا
رنګه، تازه تنګه، قد عرعره، مو کمره
ښه يې ترڅکونو د ګلابو غدارا
غاښ يې دُر ګوهر په لب شکر آبرو کمانه
تور باڼه ناوک په دواړو سترګو خونخوارو
پوزه يې غونچه ده د زنبق سيب سپينه زنه يې
مښک د مخ خالونه په مخ کې مه يارا
هار د جواهرو د ده لړۍ د مرغلرو
تور وربل اودلي زلفې يې عنبر سارا
واړه يې د تن جامې ګلګونې زرنګارې
درسته سره لمبه ده چاليدله خد ارا
بيا هسې مدد کړه چې خوشحال سره رس کړ
بخته ددې درکې سراغ نخښه و مارا
</center> 
</poem>
(خوشحال کليات ۵ مخ)

[[رفيع الله ستانکزى]]

== سرچينې ==
 <references />
* ''داور، داورخان، خوشحال او فولکلور، پښتو اکېډمۍ، پيښور، ۲۰۰۶ کال''
* ''هېوادمل، زلمی سرمحقق، ننګيالی د زمانې، د افغانستان دکلتوري ودې  ټولنه، ۱۳۸۰ کال افغانستان.''
* ''سنګروال، شهسوارنيازی، د پښتو ادبياتو تاريخ،د احمدشاه ابدالي پوهنتون، ۱۳۷۷ کال، پيښور.''
* ''واجد، عبدالواجد، د خوشحال سبک او په پښتو ادب د دغه سبک اغېزې، آزادۍ مطبعه، ۱۳۸۳کال، کابل.''
* ''د سکندرخان ديوان، مقدمه ددوست محمد کامل مهمند، قصه خوانۍ، ۱۹۶۲ کال، پيښور.''
* ''د عبدالقادرخان خټک کليات، ترتيب او تدوين پروفيسورجهانزيب په زيار، پښتو اکيډمۍ، ۲۰۰۲کال، پيښور.''
* ''د خوشحال کليات، د عبدالقيوم مشواڼي، وييپانګه، اوډنه، پرتلنه او سمونه، دانش خپرندويه ټولنه، ۱۳۸۴کال، کابل.''
* ''کابل مجله، پښتوټولنه، ۱۳۸۴ کال، کابل.''
* ''کابل مجله، پښتوټولنه، ۱۳۸۰ کال، کابل.''
* ''د خوشحال ريويو، درې مياشتنۍ مجله، پښتواکېډمۍ، پيښور، ۱۹۸۶ کال، پيښور.''
* ''فراقنامه خوشحال خټک، مقدمه او حاشيه د همېش خليل، قامي مکتبه، پيښور.''
* ''روهي، کانديد اکاډميسن محمد صديق، د خوشحال اخلاقي ايډيال، د محمد صديق فرهنګي ټولنه، ۱۳۸۰ کال، پيښور.''


[[وېشنيزه:پښتانه شاعران]]
[[وېشنيزه:پښتانه ليکوال]]
[[وېشنيزه:پښتانه]]

[[cy:Khushal Khan Khattak]]
[[de:Khushhal Khan Khattak]]
[[en:Khushal Khan Khattak]]
[[es:Jushal Jan Jattak]]
[[fa:خوشحال‌خان ختک]]
[[nl:Khoshal Khan Khattak]]
[[ru:Хушаль-хан Хаттак]]
[[ur:خوشحال خان خٹک]]
