 سريزه
ان الحمدالله نحمده ونستعینه ونسعفره ونتوب الیه نعوذ باالله من شرر انفسنا ومن سیئات اعمآلنامن یهده الله فلامضل له ومن یضلل فلاهدی له واشهد ان لا اله الاالله وحده لا شریک له واشهد ان محمد(ص)  اً عبده وورسوله صلی الله علیه وسلم و علی اله واصحابه و من تبعهم باحسان الی یوم الدین.اما بعد......
دا چې په نړۍ کې ټولې مخابراتي شبکې (سيم لرونکې او بيسم) هڅه کوي ترڅو خپلو پيرودونکو ته خپل خدمتونه په ارزانه بيعه، نويو ميکانيزمونو، ښه کيفيت او په پوره امنيتي ډاډ وړاندې کړي. دغه شبکې له پيل څخه تر اوسه پورې له دوه ډوله سويچينګ ميکانيزمونو څخه چې د Circuit Switching او Packet Switching په نامه ياديږي ګټه پورته کوي. د لومړي او دوهم نسلونو مخابراتي شبکې Circuit Switching کاروي خو له دوهم نسل را پديخوا تر اوسنيو نسلونو پورې ټولې مخابراتي شبکې په مشترک ډول Circuit  او Packet سويچنګ  او يا په پوره ډول سره Packet Switching کاروي.
په دريم نسل کې يو له دغو شبکو څخه د UMTS په نامه ياديږي، چې خپلو پيرودونکو ته خپل خدمتونو په لوړ Bandwidth ورکوي او هر پيرودونکی کولای شي د ټليفوني اړيکو او لنډ ليکلي پيغامونو برسيره په پوره ډول انټرنټ ته هم لاس رسی پيدا کړي. د دې ټکنالوژۍ له لورې څخه وړاندې کيدونکي خدمتونه د نورو ټکنالوژيو په پرتله ښه کيفيت او لوړ بانډويټ لري.
خو د پورتنيو أسانتياوو او صفتونو په درلودلو سره سره، بيا هم د دې لپاره چې له تخنيکي، امنيتي او سواګرۍ پلوه يوه پوره دريم نسل مخابراتي شبکه رامنځ ته شي ځينې ستونزې او چلينجونه په مخ کې لري. هغه ستونزې چې دا شبکه ورسره مخ ده په لاندې ډول دي:
۱: شبکې ته د نه غوښتونکې ډيټا داخليدل او امنيتي ګواښونه.
۲: د پيرودونکو د چارج کولو او بيلينګ ستونزه. څرنګه يو پيرودونکی چې له پاکټ سويچنګ نه ګټه پورته کوي په پوره ډول سره چارج شي.
۳: د قيمت ستونزه، په ځانګړي ډول هغه وخت چې پيرودونکی له پاکټ سويچينګ شبکې سره تړل شوی وي او له پاکټ ډيټا څخه ګټه نه پورته کوي

۴: په UMTS شبکو کې د Offline Charging ستونزه او پر ځای يې د Online Charging نه ګټه اخيستنه.
د پورتنيو ستونزو په نظر کې نيولو سره دا مونوګراف يوازې د چارجينګ په برخې کې ليکل شوی او په UMTS شبکو کې د چارجينګ اړوند ټول موضوعات او شته ستونزې تر خپل پوښښ لاندې نيسي. ياده ليکنه په څلورو څپرکو کې راټوله شوې چې، لومړی څپرکی د بنسټيزو معلوماتو تر نامه لاندې ، په دوهم څپرکی GSM، GPRS او EDGE په نامه ټکنالوژۍتشريح شوي دي، دريم څپرکی د UMTS شبکو تر عنوان لاندې دی او څلورم  څپرکی د UMTS شبکو د چارجينګ په نامه شتون لري.
د دا ډول ميتود غوره کول په دې دليل وه چې ګران لوستونکي په پوره ډول له ليکنې څخه هغه ډول چې ښايي ګټه پورته کړي، لوستونکي په هر څپرکي کې له هغو معلوماتو سره أشنا کيږي کوم چې په راتلونکي څپرکي کې ذکر شوي دي تر څو په څلورم څپرکي کې چې په اصلي موضوع نيغ په نيغه بحث شوی حاکميت ولري. لکه څرنګه چې د چارجينګ موضوع خورا ډيره مغلقه موضوع ده او د يوې شبکې ټولې وسيلې تر يوه ځايه په کې برخه لري نو له همدې کبله د مونوګراف په هر څپرکي کې په ترتيب سره د شبکې ټولې وسيلې تشريح شوي دي، چې د بيلګې په توګه د ګرځنده ټليفون، VLR, HLR, MSC, Base Station او د چارجينګ اړوند سيسټم يادولی شو.
د مونوګراف په پايلې کې پر هغې ستونزې چې UMTS شبکه د چارجينګ په برخه کې ورسره مخ ده بحث شوی او دا يې روښانه کړې چې Offline Charging  د يوه ځانګړي Session په وخت کې نشي کولای ټول CDR  را ټول او بيا په همغه وخت کې پراسس او پايله يې وښيی. د ستونزې د موندنې برسيره دا هم  روښانه شوې چې دا به ښه وي تر څو په UMTS شبکو کې د Offline Charging  پرځای له Online Charging سيسټم څخه ګټه پورته شي.
Online charging يوې شبکې دا ښه والی وربښي تر څو يوه شبکه په عين وخت کې د ټولو پيرودونکو له خدمتونو څخه د ګټې اخيستنې قيمتونه پراسس او شبکې ته يې پايله وړاندې کړي، او همدا شان د لنډ ليکلي پيغام له لارې څخه يې له پيرودونکو سره هم شريک کړي.
له دې مونوګراف څخه د کمپيوټر ساينس  ټول هغه محصلين چې په دوهم ، دريم او څلورم  ټولګيو کې دي په پوره ډول سره ګټه پورته کولای شي او همدا شان هغو انجينرانو ته چې په مخابراتي شبکو کې په کار بوخت دي يوه ښه سرچينه ده.
په پای کې غواړم چې له خپل لارښود استاد ښاغلي پوهنيار عزت الله (عمران) څخه په ډيره مينه مننه وکړم  چې د مونوګراف د ليکلو په وخت کې يې راسره بيشميره زحمت منلی.


اصطلاحات


3GPP                                            Third Generation Project Partnership Project
ABMF                                           Account Balance Management Function
AMPS                                           Advanced Mobile Phone Service
ARFCN                                         Absolute Radio Frequency Channels
AuC                                              Authentication Center 
BSC                                              Base Station Controller
BSS                                              Base Station Subsystem
BTS                                              Base Transceiver Station
CDF                                             Call Data Function
CDMA                                        Code Division Multiple Access
CDR                                            Call Detail Record
CEPT                                          Conference of European Posts and Telecommunications
CGF                                           Call Gateway Function
CID                                            Charging ID 
CSD                                          Circuit Switching Data
CTF                                          Call Trigger Function
DCS                                          Digital Cellular System
EDGE                                       Enhanced Data rate for GSM Evolution
FIR                                           Equipment Identity Register
ETSI                                         European Telecommunication Standard Institute
GGSN                                      Gateway GPRS Support Node
GMSC                                      Gateway MSC
G-CDR                                     GGSN-Call Detail Record
GGSN-TP                                 GGSN-Tunneling Protocol
GPRS                                       General Packet Radio Service 
GSM                                        Global System for Mobile Communication
HLR                                          Home Location Register
HSCSD                                     High Speed Circuit Switched
IME                                          International Mobile Equipment Identity
IMSI                                         International Mobile Subscriber Identity
IMT-2000                                International Mobile Telecommunication-2000
IN                                             Intelligent Network
IP                                              Internet Protocol
IPDR                                         Internet Protocol Detail Record
IPTV                                          Internet Protocol Television
ISP                                             Internet Service Provider
M-CDR                                      Mobility Management-Call Detail Record
ME                                             Mobile Equipment
MM                                           Mobility Management 
MS                                             Mobile Station 
MSC                                           Mobile Switching Center
NMT                                           Nordic Mobile Telephony
NSS                                             Network Switching Subsystem
OCF                                             Online Charging Function 
OCS                                             Online Charging System
PCU                                             Packet Control Unit
PCS                                              Personal Communication System
PDP                                             Packet Data Protocol
PLMN                                          Public Land Mobile Network
PSD                                              Packet Switching Data
PSK                                               Phase Shift Keying 
PSTN                                            Public Switch Telephone Network
QoS                                               Quality of Service
RA                                                 Routing Area
RNS  Radio                                    Network Subsystem 
RF                                                   Rating Function 
RNC                                                Radio Network Controller
SGSN                                              Serving GPRS Support Node 
SGSN-SMO-CDR                            SGSN-Short Message Originated-Call Detail Record
GGSN-SMT CDR                             SGSN-Short Message Terminated-Call Detail Record
SGSN-TP                                          SGSN Tunneling Protocol
SIM                                                   Subscriber Identity Module  
SIP                                                     Session Initial Protocol
SMS                                                   Short Message Service
TACS                                                 Total Access Communication System
TCP/IP                                               Transmission Control Protocol/Internet Protocol
TDMA                                                Time Division Multiple Access
TRAU                                                  Transcoding rate and adaption unit
TID                                                      Tunneling ID  
UE                                                       User Equipment
USIM                                                  UMTS Subscriber Identity Model
UTRAN                                               UMTS Terrestrial Radio Access Network 
VLR                                                     Visitor Location Register
W-CDMA                                           Wide-band CDMA
Wi-max                                              Worldwide interoperability Microwave Access















لومړۍ څپرکی
۱.۱ بنسټيز معلومات
د مخابراتو کلمه د انګليسي ژبې د (Telecommunication) کلمې معادل ده، دغه کلمه له دوه جلا (Tele) او (Communication) کلمو له يو ځای والي څخه لاس ته راغلې، (Tele)  د لرې او (Communication)  د مخابراتو په معنی ده. په اصطلاح کې له هغه علم ځخه عبارت ده چې  د دوه مختلفو لوريو تر منځ د معلوماتو (Information) اطلاعاتو (Data) او سګنالونو (Signals) د راکړې ورکړې پر ځانګړتياوې بحث کوي.
لکه څرنګه چې انسانانو له ډيرې مودې راپديخوا د لرې ځايونو سره د اړيکو نيولو په  موخه له بيلا بيلو لارو څخه لکه د اور بلول، د قاصد ليږل، د ډول وهل او يا نورو علامو څخه ګټه اخيسته خو د مخابراتو د علم پيل کولای شو چې ۱۸۳۸ زيږديز کال وښيو هغه وخت چې د لومړي ځل لپاره د ساموټل مورس (S.Morse) په واسطه ټلګراف اختراع شو.له ټلګراف وروستته په ۱۸۷۶ زيږديز کال کې د الکساندر ګراهام بل (A.G.Bell) د کوښښونو په نتېجه کې تلېفون اختراع شو.نو همغه وه چې چې د نړۍ پوهانو د ويرلېس او نورو  علمونو د پرمختګ  ترڅنګ  مخابراتو ته هم  پام  راګرځاوه او تر ننه  پورې  پدې   برخه کې د پام وړ بدلونونه  رامنځ  ته  شوي  دي .
له همغو کلونو  راپدېخوا ورځ  په ورڅ  په مخابراتي سيستمونو کې د حيرانتيا وړ بدلونونه  رامنځ  ته  شول ، په لومړيو  وختونو کې  ټليفونونه په مستقيم  ډول  يو له  بل سره تړل شوي وه چې د مخابراتي سويچونو په  رامنځ  ته  کيدلو سره د يوې شبکې ټول ټليفونونه له مرکزي سويچ سره ونښلول شول، او هر پيرودونکي کولای شو له نورو ټولو پيرودونکو سره چې له مخابراتي سويچ سره تړل شوي وي  اړيکه ټينګه کړي. د مخابراتو د تاريخ په اوږدو کې ددې لپاره چې څرنګه يو پيرودونکی له شبکې او يا يوه شبکه له بلې شبکې سره اړيکه ټينګه کړي له بيلا بيلو لارو څخه ګټه پورته شوې، چې لومړی يې مسي کيبلونه وه. د دغو کيبلونو هسته له مسو څخه جوړه او په بيلا بيلو پوښونو کې پوښل شوې وه. مسي کيبلونو څخه وروسته له کواکسيال کيبلونو نه ګټه پورته شوه چې دغه کيبلونه د مسي کيبلونو په پرتله له ډيرو ګټو څخه برخمن وه. په غرونو، بحرونو، ځنګلونو او ددې پ شان نورو سيمو کې  د مسي او کواکسيال کيبلونو څخه ګټه اخيستنه له ستونزو سره مخ شوه او همدا شان ډيرو  لرو سيمو ته د کيبلونو غزول هم اقتصادي نه تماميدل او داسې نور...، نو ددغو او ددې په شان نورو ستونزو د حل په موخه له  مايکروويف او سټلايټ څخه ګټه پورته شوه. دغه دوه انتقالي محيطونه د مخابرتي سيګنالونو له هغو ليږدونکو محيطونو څخه عبارت دي چې د راډيووي څپو نه ګټې  اخيستنې سره د  ځمکې له يوې نقطې  څخه بلې نقطې ته سيګنالونه ليږي او  راليږي. چې اوس د نړۍ په ډيرو مخابراتي شبکو کې د دوه لوريو د نښلولو په موخه له همدغو دوه ډوله سيسټمونو  څخه ګټه پورته کيږي. د  دې  برسيره په دا نږدې وختونو کې له يو بل ډول محيط څخه چې د نوري  فايبر په نامه ياديږي د سيګنالونو  د ليږلو به  موخه ګټه پورته  کيږي. د  ددې برسيره په دا  نږدې وختونو کې له  يو بل  ډول  محيط څخه چې د نوري فايبر په نامه ياديږي د سيګنالونو د ليږلو په موخه ګټه پورته کوي، دغه  محيط په مخابراتي شبکو کې له نوري څپو نه په ګټې اخيستنې سره سيګنالونه له يوه ځای څخه بل ځای ته ليږدوي.
د مخابراتي شبکو د انتقالي محيطونو ترڅنګ په نورو برخو کې هم د پام وړ بدلونونه رامنځ ته شوي، لومړی د يوې مخابراتي شبکې ټولې  برخې په آنالوګ  ډول سره وې، چې اوس دغه برخې له آنالوګ ټکنالوجۍ څخه په ډيجيټال ټکنالوچۍ اړول شوي. او  همداشان  په ډير  شميرهېوادونو  کې د ډيجيټال مخابراتي سيسټمونو تر ځنګ يو بل ډول  مخابراتي  سيسټم چې  د نوري مخابراتي  سيسټم  په نامه  ياديږي  هم شتون  لري. د دغو بدلونونو  له  رامنځ  ته  کيدلو  سره  سم  د معلوماتو  د ليږلو  په سرعت، کيفيت، قيمت، او د دې  په  شان  نورو پارامټرونو  کې  هم  مثبت  بدلون  رامنځ  ته  شوی  ده.
مخابرات نن د نړۍ د ټولو هيوادونو په  اقتصادي  او نظامي ډګرونو کې له  خورا  مهم  ارزښت  څخه  برخمن دي،د مخابراتو په برخه  کې نن ډير شمير هېوادونه يو له بل سره رقابت لري  او  کوښښ کوي  تر څو دغه علم ته د پرمختګ تر څنګ، خپل  اقتصاد  ته  وده او داسې نورو نظامي موخو ته هم ورسيږي. مخابرات د يوه هېواد نه ختميدونکي پانګه ګڼل کيږي او تر ډيره ځايه په يوه هېواد کې اقتصادي واک په لاس کې لري. په نړۍ کې ډير شمير هېوادونه لکه د امريکا متحده ايالات، جاپان، کوريا، کوريا، چين او داسې نور  له دغې لارې څخه خپل اقتصاد ته وده ورکوي. او هر کال په ميلياردونو ډالر تر لاسه کوي. زموږ ګران هېواد افغانستان کې ، د مخابراتوGSM   سيسټم د موقتي ادارې له  را منځ ته کيدلو سره رامنځ ته شو، تر اوسه پورې دغه سيسټم له ډيرو برياوو سره پر مخ  روان  ده  چې  په دا نږدې وختونو کې  د مخابراتو دريم نسل هم پل شوی ده.
۱.۲ مخابراتي  سيسټم
اساسآ سيسټم د يو څو واحدونو ټولګي ته ويل کيږي چې په مشترک ډول سره يوه ځانګړې دنده ترسره کړي. په مخابراتو کې دوه لوري د مخابراتي وسيلو نه په ګټې اخيستنې سره تړل کيږي، چې دا ټولې وسيلې بيا د مخابراتي سيسټم په نامه ياديږ ي. لکه چې په شکل کې هم ښودل شوي، يو مخابراتي سيسټم له لاندې درې برخو څخه لاس ته راغلی.
                                                                        
[۱.۱] شکل، د مخابراتي سيسټمونو ډياګرام

                                 اوس په ترتيب سره په هرې برخې په جلا ډول سره بحث تر سره کيږي.
۱.۲.۱ ليږونکی (Transmitter) 
ليږونکی د مخابراتي سيسټم له هغې برخې څخه عبارت ده چې بريښناييز يا رڼاييز سيګنالونه  له ځينو عملياتو څخه وروسته  د  اخيستونکی په لور ليږي. ليږونکی چې (Tx) هم ورته وايي له ځينو  وسيلو څخه جوړ شوی ده چې  په  لاندې  ډول  دي.
Analog/Digital Converter, Modulator, Antenna, Amplifier او داسې نور.
۱.۲.۲  د سګنالونو  د ليږنې محيط (Transmission media) 
د مخابراتي سيسټم له منځنۍ برخې څخه برخې عبارت ده چې سيګنالونه د همدغه محيط پر مټ له ليږونکی څخه د اخيستونکی په لور ليږدول  کيږي،  يا په بل عبارت ليږونکی او اخيستونکی د معلوماتو د ليږنې  محيط په واسطه  يو له بل  سره  تړل  کيږي.  په دغه محيط  کې که چيرې  سيګنالونه  د مسي  سيمونو، کواکسيال کيبلونو او رڼاييز فايبر (Optical fiber)  پر مټ  وليږل شي  د سيم لرونکی مخابراتي سيسټم (Wired- Communication System) په نامه خو که چيرې  په هوا  کې د راډيوی  څپو  نه  په  ګټې  اخيستنې  سره  وليږل شي نو د بسيم مخابراتي سيسټم (Wireless- Communication System) په نامه ياديږي. 
په بيسيم مخابراتي سيسټم  کې سيګنالونه له مايکروويف (MICRO WAVE) او سپوږمکۍ (SATELLETE) نه په ګټه  اخيستنې سره  له  يوه ځای څخه  بل ته ليږل  کيږي.
۱.۲.۳ اخيستونکی(Receiver)  
وروسته له د چې سيګنالونه  د  ليږونکی له  لوري  څخه د معلوماتو د ليږنې محيط پر مټ  د هدف ځای  ته ليږل شو، نو په  مقابل  لوري  کې  هغه  آله چې دغه  سيګنالونه ترلاسه کوي  او بيرته  يې په  اصلي  شکل  اړوي  د اخيستونکي (Rx) په نامه ياديږي. لکه څرنګه چې په ليږونکي کې سيګنالونه له اصلي شکل  څخه په بريښناييز شکل اړول  کيږي  اوله  تقويې څخه  وروسته  مقابل  لورې ته  چې  اخيستونکی  دی  ليږل کيږي، نو په اخيستونکی کې بيرته  دغه سيګنالونه لوړۍ  د تقويه او وروسته له بريښناييز  شکل  څخه په اصلي  شکل اړول کيږي  ترڅو اخيستونکی ته د د فهم وړ وي، يعنې په حقيقت  کې اخيستونکی د ليږونکي په پرتله معکوسه عمليه ترسره کوي.
په مجموع کې يو اخيستونکی له لاندې  وسيلو څخه لاس ته راعلی ده.
Antenna, Demodulator, Digital/Analog Converter او داسې نور.
۱.۳ بيسيم مخابرات
بيسيم مخابرات د لومړي ځل لپاره کال  ۱۸۹۷ زيږديز  کې د مارکوني په واسطه  د بيسيم تلګراف له اختراع  کولو سره سم پيل شو،چې له يوې پيړۍ ځخه وروسته د بيسيم مخابراتو دريم نسل  ټکنالوجۍ او له هغه هم پرمختللی ټکنالوجۍ رامنځ ته شوي. نن بيسيم مخابراتي ټکنالوجيو دومره پرمختګ کړی  چې يو پيرودونکی له يوه کوچني ټرمينال نه په ګټې اخيستنې سره کولای شي له هر چا سره په هر ځای او هر وخت کې بيلا بيل معلومات تبادله  کړي . په لومړيو وختونو کې په مخابراتي سيسټمونو کې د غږونو او سيګنالونو د انتقال په موخه له هادي سيمونو څخه ګټه پورته کيده. چې وروسته بيا د ټکنالوجۍ له پرمختګ او الکټرومقناطيسي څپو نه په ګټې اخيستنې سره  سم  د  بيسيم مخابراتو امکان رامنځ ته شو.  دا نوی سيسټم لومړی ځل په هغې ستونړې چې په ځينو سيمو کې د کيبلونو د خښ والي امکان نه وه  کامياب شو او ويې  کولاس شو  چې ټولو سيمو ته مخابراتي آسانتياوې برابرې کړي.
لکه څرنګه چې مخکې هم  ورته اشاره وشوه، په مجموع کې مخابرات د انتقالي محيطونو له انده په دوه ډوله ويشل شوې، چې د سيم لرونکو مخابراتو(Wired Communication) او بيسيم مخابراتو (Wireless Communication)  په نامه ياديږي.
سيم لرونکي مخابرات: هغه مخابراتي سيسټمونه دي چې پيرودونکي د مسي کيبلونو، کواکسيال کيبلونو او نورو فايبر نه په ګټه اخيستنې سره له شبکې سره تړل شوی وي، لکه[۱.۲] شکل.
بيسيم مخابرات: هغه مخابراتي سيسټمونه چې پيرودونکي په بيسيم ډول له راډيووی څپو نه په ګټه اخيستنې سره له يوې مخابراتي شبکې سره تړل شوي وي د بيسيم مخابراتو په نامه ياديږي، لکه [۱.۳] شکل.
په بيسم مخابراتو کې يو پيرودونکی د خپل ګرځنده ټلېفون په لرلو سره له راډيووی څپو نه په ګټه اخيستنې له شبکې سره تړل کيږي، چې په دې نږدې وختونو کې دا ډول مخابرات د سيم لرونکو مخابرات په پرتله د ډيرې ګټې اخيستنې وړ ګرځيدلي.
په بيسيم مخابراتو کې بيلا بيلې ټکنالوجۍ مارکېټ ته وړاندې شوي چې همدا اوس په ټولنه کې تر ټولو مشهوره ټکنالوجي د 3G په نامه ياديږي. د مخابراتو دريم نسل او يا 3G ته UMTS هم وايي، چې دا مونوګراف هم په عام ډول په همدې ټکنالوجۍ او په خاص ډول سره د UMTS شبکو د چارجېنګ په برخه کې ليکل شوی.







[۱.۲] شکل، سيم لرونکي مخابراتي سيسټمونه





[۱.۳] شکل، بيسيم مخابراتي سيسټم
۱.۴ د مخابراتو نسلونه
لکه څرنګه چې د مخابراتو علم د نني پرمختګ يوه پراخه برخه ګڼل کيږي، چې د تاريخ په اوږدو په دغه برخه کې بيلا بيلې ټکنالوجۍ په بيلا بيلو آسانتياوو او نيمګړتياوو سره  رامنځ ته شوې، نو له همدې کبله پوهانوو د ځينو پارامټرونو په نظر کې نيولو سره  د دغې  برخې ټولې ټکنالوجۍ له پيل  څخه تر اوسه  او بيا له اوسنيو څخه تر راتلونکيو ټکنالوجيو پورې په نسلونو ويشلي دي.
په مجموع کې مخابراتي ټکنالوجۍ په دوه نړيوالو سيسټمونو چې اروپايي او  امريکايي  سيسټمونو په نامه ياديږي ويشل  شوي.  بيا دغه  دواړه سيسټمونه په لاندينيو نسلونو باندې چې  هر يو نسل يې له يو شمير ټکنالوژيو څخه تشکيل شوی لاس  ته راغلی. په  دې  ليکنې کې د لومړي نسل له ټکنالوژيو څخه پيل تر دريم نسل ټکنالوژيو پورې يادې   شوي. لاندې  په  هر يوه نسل باندې  جلا  ډول  سره  بحث شوی، چې د نسلونو د بحث له خلاصون څخه وروسته د لا پوهاوي لپاره  دغه ټکنالوجۍ په جدول  کې ښودل شوي.
۱.۴.۱ لومړۍ نسل 
د موبايل مخابراتي ټکنالوجۍ چې ډير پرمختګ کړی، حقيقتآ د ۱۹۷۰ زيږديز کال  په  شاوخوا  کې د رامنځ  ته کيدلو کوښښونو پيل شو. په ۱۹۷۸ زيږديز کال  کې په امتحاني ډول سره د امرېکا د متحده ايالاتو د شيکاګو په ايالات کې يو موبايل مخابراتي سيسټم چې د (Advanced Mobile Phone Service) AMPS په نامه ياديده او به MHz۸۰۰ فريکونسۍ کې  يې  کار  کاوه وکارول  شو، د ځينو دلايلو پر بنسټ د امرېکا متحده ايلاتو ونه غوښتل  تر  څو دغه ټکنالوجۍ  مارکېټ  ته معرفي  شي، چې  له څو کلونو ځنډ څخه وروسته په ۱۹۸۳ زيږديز کال کې په عملي  ډول  سره د شيکاګو په ايالات  او  همداشان د متحده ايالاتو په نورو  ښارونو کې دغه  سيسټم  وکارول شو.
د متحده ايالاتو ترڅنګ نورو هېوادونو هم په دغه برخه کې پرمختګ وکړ،جاپان وکولای شو چې په ۱۹۷۰ زيږديز کال کې AMPS ټکنالوجۍ وکاروي. اروپايانو هم د امريکايانو په پرتله د موبايل مخابراتي  ټکنالوجۍ په برخه کې ډيره بيداري وکړه، چې به ۱۹۸۱ زيږديز کال کې يې  وکولای شو په عملي ډول سره په سويډن، ناروې، ډنمارک او فنلنډ کې لومړنی اروپايي سيسټم وکاروي.  د اروپا  د  مخابراتو لومړنی سيسټم  د (Nordic Mobile Telephony) NMT   په  نامه  ياديده، او  په MHz۴۵۰  فريکونسي کې يې  کار  کاوه. چې  وروستته بيا د  NMT ټکنالوجۍ  نوی  ويرژن  چې  په  MHz ۹۰۰  فريکونسي کې يې  کار  کاوه  او  د NMT900  په نامه ياديده معرفي شوه .  په ۱۹۸۵ زيږديز کال  کې  په  انګلستان کې  د (Total Access Communication System) TACS  په نامه يوه ټکنالوجۍ معرفي شوه، چې په MHz ۹۰۰ فريکونسۍ کې يې کار کاوه، د موبايل مخابراتي ټکنالوجيو د نړۍ په ډير شمير هېوادونو کې په  ډيره چټکتيا سره پرمختګ وکړ، او همغه وه چې نړېوال شهرت يې ترلاسه کړ. په موبايل مخابراتي سيسټمونو کې ډيرې ټکنالوجۍ رامنځ ته شوي.په ځانګړي ډول سره په اروپا  کې د MNT ،TACS  او په امرېکا کې AMPS په نامه چې يقيننآ ډيرې کاميابي ټکنالوجۍ هم وې پراختيا  وموندله. چې دا ټولې ټکنالوجۍ د مخابراتو په لومړي نسل کې شامليږي.
د لومړي نسل ټکنالوجيو لکه څرنګه چې ترې هيله کيده، له هغه څخه يې هم  ډيرې لاسته راوړنې درلودې. په حقيقت کې د موبايل مخابراتي ټکنالوجيو ننې پرمختګ له يوې ناکامي څخه رامنځ ته شو، او هغه په مخابراتي  سيسټم  کې د ظرفيت محدودتيا وه ،  يعنې سيسټم تر يوه حده کولای شو چې پيرودونکو ته (Data rate) ورکړي. سيسټم کولای شو چې ځانګړي شمير پيرودونکي په يوه وخت کې ځواب کړي،  خو په هغو  سيمو کې چې ډيره ګڼه ګوڼه وه،  د دې  توانايي يې نه درلوده او  په سيسټم  کې  ټرافيکي  ستونزې  رامنځ  ته کيدې.  د ظرفيت  محدودتيا  يوازينۍ  ستونزه  نه وه  بلکه   سيسټم  څخه  د الکترونکي  غلا   کولو  أسانتياوې  او  د  ډيرو  امنيتي  تهديدونو شتون،  د بيلا بيلو  خدمتونو  نه  وړاندې  کول  او د ننې  أسانتياوو او  خدمتونو  په   پرتله  داسې  ډيرې  نورې  غوښتنې  له دغو ټکنالوجيو  څخه  کيدې ،  نو  همغه وه  چې  مخابراتي سيسټمونو  د  دوهم  نسل  ټکنالوجيو  په لورې  پل  کېښوده.
د مخابراتو لومړي نسل  کولای شو چې لاندې  أسانتياووې  رامنځ  ته  کړي.
د حرکت په حالت  کې پيرودونکي  ته  د سيسټم  نه د ګټې  اخيستنې  اجازه.
له  فريکونسي  نه  د  دوهم  ځل  لپاره  ګټه  اخيستنه.
د  غږ  او  لنډ  ليکلو  پيغامونو  خدمتونو  وړاندې کول  او داسې نور.
۱.۴.۲  دوهم نسل
لکه څرنګه  چې  لومړی نسل  ټکنالوجۍ  په انالوګ ډول سره وې، خو دوهم  نسل  ټکنالوجۍ د لومړي  نسل  په  خلاف  په  ډيجيټال  شکل  سره  دي.  له ډيجيټال سيسټم  نه ګټه  اخيستنه  ډير شمير ګټې  رامنځ ته کړې  د بيلګې  په  توګه  د ظرفيت  لوړوالی (High Data rate) ،  معلومات  په لوړ  سرعت او  ښه کيفيت  سره  ليږل، معلومات  يې  په  ښه  ډول  سره  خوندې  ساتل او د امنيتي  تهديدونو  او الکترونيکي  غلاوو په  مقابل  کې پوره  پاملرنه (Information Security) ، د  سيسټم کوچنيوالی او د داسې  نورو  ډير شمير پرمختلليو خدمتونو  وړاندې کول يادولی  شو.
په  دوهم  نسل کې هم لومړي نسل  په څير بيلا بيلې  ټکنالوجۍ  رامنځ  ته شوي، چې د هغوی  له ډلې لاندې  ټکنالوجې  په  دواړو  امريکايي  او  اروپايی سيسټمونو  کې  له  ډيرارزښت  څخه  برخمنې  دي  او عبارت دي له:
۱:TMDA  Interim Standard 136 (IS-136) 
۲: Interim Standard 95(IS-95)SDMA
۳: Global System For Mobile Communication(GSM)
هره ټکنالوژي د سيسټم  له انده  يو له بله  سره  ډير  توپير  لري.  له  څرنګه چې ځينې سيسټمونونه  ډير زاړه دي  او  اوس  ددغو ټکنالوژيو  پرمختللي  سيسټمونه  مارکېټ  ته وړاندې  شوي  نو  له  همدې  کبله  اړينه  نده  چې پر هرې  تکنالوژې  په مفصل  ډول  سره بحث  وشي.
د مخابراتو دوهم  نسل  ټکنالوژي خدمتونه  د لومړي نسل په  پرتله  لږ څه  پرمختللي  دي،  او هغه عبارت دي له.
د چينلونو په ظرفيت  کې  لوړوالی.
د خدمتونو په کيفيت  کې  ښه والی.
د لومړي نسل  په پرتله  ډيره چکټيا.
د معلوماتو ښه  خونړي ساتل  او داسې نور يادولی شو.
۱.۴.۳  دريم  نسل
دوهم  نسل  د لومړي نسل د ځينو نيمګړتياوو د پوره  کولو  په  موخه  رامنځ  ته شوی،  چې  دې نسل  کې  ډيری  دا نيمګړتياوې  په پوره  کاميابۍ  سره  پوره  شوي.  د  لومړي  نسل  ټکنالوژيو  محدود  ظرفيت  درلود،  د  امنيتي تهديدونو  په  وړاندې  له  ډير  کم  مصونيت  څخه  برخمنې  وې،  ډيرې  کمې  أسانتياوې  يې  برابرې  کړې وې  او  ددې  په  شان  داسې  نيمګړتياوې،  نو  له  همدې  کبله  دوهم نسل  رامنځ  شو ترڅو  دغه  ټولې  ستونزې  په  ښه توګه حل  کړي.
د GSM,IS-95 CDMA,IS-136CDMA  سيسټمونه ډير  ډاډمن  او  له  امنيتي  پلوه  ډير د باور وړ  ټکنالوژۍ  دي، ددې  ترڅنګ  کولای شي چې  معلومات  په ښه کيفيت، لوړ  ظرفيت  او ډير سرعت وليږي .  په  اوسني  وخت  کې چې  مخابراتي ټکنالوژۍ  تر ډيره ځايه  پرمختګ کړی، انټرنېټ ، بريښنايي  سوداګرۍ (E-commerce)، Multimedia  اړيکې او داسې  نورو خدمتونو نه ګټه اخيستنه ډيره شوې، چې  له همدې  کبله محدود ظرفيت  يو له غټو ستونزو څخه ده  چې بايد رفع شي، پيرودونکی تل غواړي چې خبرې وکړې، همداشان غواړي چې له بيلا بيلو لارو  څخه  يو له  بل سره اړيکې ټينګې کړي، د بيلګې  په توګه د بريښناليک او لنډو پيغامونو (SMS)  ليږل، نړيوالو  ويب  پاڼو (WWW) ته لاس  رسي  او داسي  نور. پيرودونکي  يوازې  دا نه  غواړي  چې  يادو  خدمتونو  به  لاس  رسی پيداکړي،  بلکه غواړي  چې  دغه  لاس  رسی په هر ځای ،  هر وخت  کې وي،  نو  ددې  لپاره  چې  دغو  ټولو  اړتياوو  ته  هر  کلی  وويل  شي،  نو لازما  يوې پرمختللې  ټکنالوژۍ  ته  اړتيا  لرو،  چې  هغه  د مخابراتو  د دريم  نسل  ټکنالوژۍ  دي.
د مخابراتو  د  دريم  نسل  ټکنالوژيو  پلی  کيدل  د ډير  شمير ارګانونو  هيله وه، او ډيری  شمير ارګانومو د دې  علاقه  وښوده  او دا  يې  اړينه  وبلله  ترڅو  د ياد نسل  ټکنالوژۍ  پلې  شي. په  دغې  برخې  کې د مخابراتو نړېوالې ټولنې  ITU  ډيره  زيار  وويست  او کوښښ  يې  وکړ ترځو  دا  ټکنالوژۍ  پلې  شي، هغه ټکنالوژۍ  چې ITU له لورې څخه ورباندې  کار وشوو د (Future Public Land Mobile Telecommunication) FPLMT په نامه ياده شوه  چې  لږ څه وروسته  بيا  دا  ټکنالوژۍ  د (International Mobile Telecommunication- 2000) IMT-2000 په نامه  و نومول شوه.
ددې ترڅنګ  اروپايانو او امرېکايانو هم  په خپلو سيسټمونو کې  بيلا بيلې  ټکنالوژۍ  رامنځ  ته کړي، چې هره  يوه  يې  د سيسټم او جوړښت  له پلوه  يو  له بل  سره  ډير  توپير لري، چې هغه د (Universal Mobile Telecommunication) UMTS  او ( Code Division Multiple Access-2000)CDMA-2000  په نامه ياديږي.
يادې ټکنالوژيو  دنورو نسلونو  په پرتله  ډير شمير أسانتياوې  او خدمتونه رامنځ ته کړي دي ، چې په لاندې ډول سره دي.
د نړيوال  سيسټم او سټنډرډ ونو شتون.
د خدمتونو ډير چټکتوب (سرعت) ، تر 3Mbps پورې هر ټرمينال ته، او حتی په جاپان  کې تر 3Mbps پورې.
د خدمتونو ښه کيفيت.
په ټوله نړۍ  کې د عين  فريکونسې رينج  څخه ګټه اخېستنه.
د نړيوال  رومينګ  أسانتيا درلودل.
د ډول، ډول  خدمتونو تر سره کول.
د راتلونکو بيسيم  ټکنالوژيو د رامنځ ته کيدلو په موخه د شتون ځای.
انځوريز ټيليفون او ويډيووی کنفرانس.
د انټرنېټ له لارې  څخه غږ،  انځور او ليکلي  پيغامونه په ډير  لوړ  کيفيت  او ډيره چټکتيا سره ليږل.
په ګرځنده  ټليفون کې د انټرنېټ  له  لارې ټلويزوني خپرونې په ژوندۍ  بڼه کتل.
کمپيوټرونه  هم  کولای شي چې  له شبکې  سره د نښلېدلو به صورت کې د ياد ې شبکې له ټولو خدماتو څخه ګټه پورته کړي.
لکه څرنګه چې په پورتنيو تشريحاتو کې هر نسل له ټولو ټکنالوژيو سره په پورته تفصيل سره تر بحث لاندې ونيول شوه، نو  اوس د لاپوهاوي لپاره ټولې ټکنالوژۍ له اړوند نسل سره په لاندې جدول کې ښودل شوي.

نسل 
اروپايي سيسټم 
أمريکايي سيسټم

لومړی نسل 
(Nordic Mobile Telephony)NMT
(Total Access Communication System)TACS
AMPS                
(Advanced Mobile phone system)

دوهم نسل 
GSM                                  
(Global System for Mobile Communication)
AMPS                         
(Advanced Mobile phone System)

دريم نسل
UMTS                               
(Universal Mobile Telecommunication System)
CDMA 2000            
(Code Division Multiple Access)


[۱.۱] جدول ، د مخابراتي نسلونو ټکنالوژۍ
د يادو نسلونو او ټکنالوژيو څخه پرته  نورې  پرمختللې ټکنالوژې  هم شته،  خو  دلته په عام  ډول  سره  د اروپايي  سيسټم  پر  دريم  نسل ټکنالوژۍ  او  بيا په  خاص  ډول  د همدغو شبکو  د چارجينګ  پر  پروسې  خبرې  کيږي. د اصلي  موضوع  له بيانولو څخه وړاندې  پرGSM خبرې شوي او بيا قدم  په قدم  هغه شان چې ښايي  پراصلي موضوع  بحث  ترسره  کيږي.



دوهـــم څپـــرکی
GPRS, GSM او EDGE
۲.۱ د GSM  پيژندنه

GSM  چې د Global System for Mobile Communication له کلمې څخه اخيستل شوی، د ډيجيټال مخابراتو حجروي سيسټم  بلل کيږي چې د لومړي ځل لپاره په اروپا کې د اروپايي هيوادونو د موبايل ټليفوني سيسټم  لپاره  ډيزاين  شوی وه، خو د خورا ډيرو  ګټو په لرلو سره  يې  په ډيره چکټتيا نړيوال شهرت  تر لاسه کړ، چې اوس  د نړي  په  ډير شمير هيوادونو کې ورځينې ګټه پورته  کيږي.  په دغه مخابراتي سيسټم  کې هځه شوې تر څو په داسې  ډول  ډيزاين  شي  چې  د نورو أنالوګ حجروي مخابراتي  او PSTN  شبکو  په  پرتله  خپلو پيرودونکو ته  خپل  خدمتونه  په ښه کيفيت ، لوړ سرعت  او مناسب قيمت وړاندې کړي.
۲.۲ د حجروي مخابراتي سيسټم او GSM تاريخي کتنه
د ۱۹۷۰ زيږيديز کال  په پيل کې د امريکا د متحده ايالاتو د بيل په لابراتوار کې د حجروي مخابراتي سيسټم نظريه رامنځ  ته شوه ، چې له همغې نيټې را پدېخوا  په دغې برخه کې څيړنې پيل شوې. اروپايي هيوادونو د دغې نظريې د را خپلولو په موخه تر ډير ځايه کار وکړ،  خو بيا هم تر ۱۹۸۰ زيږديز کال پورې  دغه مخابراتی سيسټم  په سوداګريز ډول  سره ونه کارول شو.  د ۱۹۸۰ زيږديز کال په پيل  کې أنالوګ خجروي سيسټم په اروپايي  هيوادونو  کې په ځانګړي ډول سره به انګلستان او سکانډيناويا کې په ډيره  چټکتيا سره پرمختګ وکړ. هر هيواد  خپل  ځانګړی سيسټم  درلود،  چې له نورو  سيسټمونو  سره  په  وسيلو  او  عملياتو  کې  د ډير توپير درلودونکی وه، نو له همدې کبله له لاندې دوه سترو  ستونزو سره مخ وه.
۱: د هر سيسټم  وسيله  د همغه هيواد  دننه  د کار  کولو وړتيا درلوده.
۲: د هرې وسيلې لپاره  د مارکيټ  د محدودتيا شتون.
د دغو ستونزو د حل په موخه  په ۱۹۸۲ زيږديز کال کې په  اروپا کې د اروپايي   هيوادونو  ترمنځ  د  مخابراتو او پست تر نامه  لاندې  کنفرانس (Conference of  European Posts and Telecommunications)CEPT   داير شو، تر څو په ټولو اروپايي هيوادونو کې د (Group Special Mobile)GSM   تر نامه  لاندې  د حجروي ميکانيزم  پر بنسټ موبايل ټکنالوژۍ رامنځ ته  کړي.  چې وروسته  بيا  دغه کلمه  په Global System for Mobile Communication  واړول شوه. 
په دغه  سيسټم  کې لاندې  ټکو ته ډيره پاملرنه وشوه، نو همغه وه چې نړيوال  شهرت يې  تر لاسه کړ.
د غږ  ښه کيفيت.
نړيوال رومينګ
په عين وخت کې ډير شمير ټرمينالونو ته هر کلی.
مناسب قيمت.
د نويو خدمتونو او أسانتياوو او شبکو سره د نښليدلو وړتيا.
عبارت له هغو ټکو  څخه دي چې  په  لومړيو وختونو کې په پام کې نيول  شوي وه. په ۱۹۸۹ زيږديز  کال کې د GSM د  راتلونکي پرمختګ  نور  مسؤليت  د CEPT  له لوري  څخه د  اروپا د مخابرتي  سټنډرډونو انسټيټوټ (European Telecommunications Standards Institute)ETSI  ته وسپارل شو.
په ۱۹۹۳ زيږديز کال کې له يوه مېليون څخه ډير شمير GSM  پيرودونکو شتون درلود چې بيا په ۱۹۹۵ زيږديز کال کې دغه  شمير کابو ۱۰ مېليونو ته ورسيد، ورځ په ورځ د دغې ټکنالوژۍ د پيرودونکو په شمير او همدا شان د نويو خدمتونو د رامنځ ته کولو په برخه کې مثبت بدلون راځي. [www.ericssonhistory.com]
۲.۳ د GSM  ډولونه 
اساسآ GSM په لومړيو وختونو کې په 900MHz  فريکونسۍ رينج کې کار کاوه، چې بيا وروسته د انګلستان له غوښتنې سره سم GSM په 1800MHz  وکارول شو، لاندې فريکونسۍ په نظر کې نيولو سره GSM په  دريو ډوله بيلا بيلو فريکونسويو کې کار کوي.
لکه څرنګه چې د GSM شبکې په درې بيلا بيلو فريکونسيو کې کار کوي، نو له همدې کبله په درې ډول ويشل شوی ده، چې د GSM 1800, GSM 900  او  GSM 1900 په نامه ياديږي.
چې اوس په  هر يو ډول GSM ټکنالوژۍ باندې په جلا ډول  سره  بحث کيږي.
۲.۴.۱ GSM 900
دا ډول  GSM په  دوه برخو چې د PGSM او EGSM په نامه ياديږي ويشل شوی ده.
۱: Primary GSM       ۲:Enhanced GSM 
۲.۴.۱.۱ PGSM
هغه ډول GSM ده چې د فريکونسۍ عمومي رينج  له ۸۹۰-۹۶۰ MHz پورې ده  او ARFCN ۱۲۴ چينله لري. د  Uplink او  Downlink  فريکونسۍ يې يو له بل سره  توپير لري او همداشان  د MHz ۲۰  فريکونسۍ په اندازه د Uplink  او Downlink  تر منځ  د انټرفېس د مخنيوي  په موخه  فاصله  موجوده ده.
[۲.۱] شکل، د  PGSM د فريکونسۍ رينج
په پورتني شکل کې د Uplink  او  Downlink فريکونسۍ يو له بل سره جلا همداشان د هر يوې برخې فريکونسۍ يو ډول قيمت لري.چې تر منځ  يې د Guard Band  په نامه چې MHz  ۲۰ يې ظرفيت  ده سره جلا شوې.
Duplex Distance: هغه فاصله چې د Uplink اعظمي فريکونسۍ او Downlink اعظمي فريکونسي او يا د Uplink اصعري فريکونسۍ او Downlink اصعري فريکونسۍ تر منځ موجوده ده د Duplex Distance په نامه ياديږي.
۲.۴.۱.۲ EGSM
هغه ډول GSM ده چې د فريکونسي عمومي رينج  يې له ۹۶۰-۸۸۰ MHz   پورې ده او  ARFCN ۱۷۴ چينله لري. د Uplink  او Downlink فريکونسۍ يې  يو له بل سره توپير لري او همداشان د MHz  ۱۰ فريکونسۍ په اندازه د   Uplink  او Downlink  تر منځ  د انټرفېس د مخنيوي  په  موخه  د Guard Band په نامه فاصله موجوده ده.
[۲.۲] شکل، د EGSM  د فريکونسۍ رينج
په پورتني شکل کې د Uplink او Downlink  فريکونسي يو له بل  سره  جلا  او  همداشان د هر يوې  برخې  فريکونسي ډول  قيمت لري چې تر منځه  يې  د  Guard Band  په نامه  چې MHz ۱۰ يې ظرفيت  ده  سره  جلا شوې، په حقيقت  کې  په دې ډول  GSM  کې MHz ۱۰ فريکونسۍ د Uplink په پيل  کې او MHz۱۰ د  Downlink په پيل کې د PGSM په پرتله  ور اضافه شوې، چې همدغه د PGSM او EGSM اساسي توپير ګڼل کيږي.
۲.۴.۲ GSM 1800 
دا ‌ډول  GSM  چې د (Digital Cellular System)DCS  په نامه ياديږي  له هغه ډول  سيسټم  څخه ده  چې د فريکونسۍ عمومي رينج  له ۱۷۱۰-۱۸۸۰ MHz  پورې  ده. په مجموع  کې ۳۷۴ چينله لري، او همدا شان  د MHz ۲۰ په اندازه  د  Uplink او  Downlink فريکونسۍ تر منځ  فاصله  موجوده ده.


[۲.۳] شکل، د GSM 1800 د فريکونسۍ رينج
۲.۴.۳ GSM 1900  
دا ډول  GSM  چې  د (Personal Cellular System)PCS  په نامه هم ياديږي، هغه سيسټم ده چې د فريکونسۍ عمومي رينج  يې له ۱۸۵۰-۱۹۶۰MHz پورې ده او په مجموع کې ۲۹۹ چينله لري، چې دا هم د نورو سيسټمونو په څير د Uplink او Downlink  ترمنځ  د MHz ۲۰ فريکونسۍ په اندازهGuard Band  لري.
[۲.۴] شکل، د GSM 1900 د فريکونسۍ رينج
د يادونې وړ ده چې ډيری أمريکايی هيوادونو کې له دغه ډول GSM  سيسټم څخه ګټه پورته کيږي.لکه ځرنګه چې GSM په درې ډولونو ويشل شوی، خو بيا هم دغه درې ډولونه د جوړښت او کار کولو له أنده يو له بل سره هيڅ توپير نلري او همدا شان هر ډول يې خپل ټول خدمتونه په يوه شان Data rate  هم أرايه کوي، خو په ډير کمو پارامټرونو کې له بل سره توپير لري.
۲.۵ د GSM د خدمتونو ډولونه او Data rate
ټولې GSM شبکې په عمومي ډول سره خپلو پيرودونکو ته دوه ډوله خدمتونه چې د (Short Message Service)SMS ليږل او د اړيکو ټينګيدل دي وړاندې کولای شي، د دې  برسيره د نويو خدمتونو د رامنځ ته کيدلو په موخه موې او پر مختللې ټکنالوژۍ لکه EDGE,GPRS  او  UMTS چې وروسته به پرې بحث وشي کارول کيږي.
په GSM  شبکو کې پيرودونکي کولای شي د يوه محدود ظرفيت په لاس کې لرلو سره ليکلي پيغامونو وليږي او يا هم اړيکې ټينګې کړي، چې دغه ظرفيت له Kbps ۹.۶ څخه ترKbps ۱۳.۴ پورې رسيږي. د ظرفيت د لوړوالي په موخه هم د نويو خدمتونو د رامنځ ته کولو په څير نوې او پرمختللې ټکنالوژيو ته چې مخکې ترې يادونه وشوه اړتيا پيښيږي.
۲.۶ د GSM شبکې عمومي جوړښت 
د نورو پرمختللو مخابراتي شبکو په پرتله د GSM شبکه هم له حجروي سيسټم لکه څرنګه چې په [۲.۹] شکل کې ښودل شوې ده ګټه پورته کوي.د حجروي شبکو بنسټيزه نظريه په داسې ډول ده ، چې له يوې فريکونسۍ څخه په بيلا بيلو سيمو کې څو ځلې ګټه پورته کيږي يعنې د Frequency reusing له ميکانيزم نه په ګټې اخيستنې سره يوه لويه سيمه ترپوښښ لاندې نيسي. هره کوچنۍ سيمه او يا ساحه چې د حجرې او يا Cell په نامه ياديږي خپله نامه ياديږي خپله  ځانګړې فريکونسي لري او همدغه فريکونيسي بيا ځله په بيلا بيلو سيمو کې کارول شوې. د شبکو د پلان کولو او ډيزاين کولو په وخت کې بايد دا په نظر کې ونيول شي چې هغهCells  چې له يو ډول فريکونسۍ څخه ګټه پورته کوي دومره فاصله يې تر منځ شتون ولري چې انټرفرنس رامنځ ته کړي. 

[۲.۵] شکل ، د مخابراتي سيسټم Cells
په پورتني شکل کې د دې لپاره چې يوه سيمه تر پوښښ لاندې ونيول شي په حجروي ډول سره په بيلا بيلو برخو ويشلې ده، او هرې سيمې ته يې يوه ځانګړې فريکونسۍ ور کړي، خو که چيرې يو ډيره لويه سيمه وي نو طبيعي ده چې ډيره فريکونسي هم پکاريږي، اما ددې کار د مخنيوي لپاره له يو بل ډول ميکانيزم نه چې مخکې هم ترې يادونه وشوه او هغه د فريکونسۍ دوهم ځل استعمال (Frequency reuse) دي ګټه پورته کوي، په شکل کې څو ځله يو شان رنګونه تکرار شوي چې هغه په بيلا بيلو سيمو کې د عين فريکونسۍ استعمالول راښيي. د دې تر څنګ په هر رنګ کې F1 يو ډول فريکونسي، F2 بل ډول او F4 بل ډول فريکونسي رينجونه دي چې په بيلا بيلو سيمو کې د انټرفرنس په نظر کې نيولو سره کارول شوي. 
د GSM شبکه يوه ډيره پراخه شبکه ګڼل کيږي، چې له بيلا بيلو وسيلو څخه جوړه شوې، لکه څرنګه چې په [۲.۱۰] شکل کې ښودل شوې ده ، دغه شبکه په درې لاندې فرعي برخو ويشل شوې ده. چې هره برخه يې يوه ځانګړې دنده ترسره کوي او همدا شان يو له بل سره د ځينو انټرفيسونو نه په ګټه اخيستنې سره نښلول شوې، چې اوس په هرې برخې باندې په جلا ډول سره بحث کيږي. 
۱: (Mobile Station)MS 
۲: (Base Station Subsystem)BSS 
۳: (Network Switching Subsystem)NSS 

[۲.۶] شکل، د GSM شبکې عمومي جوړښت

اوس په هرې يوې برخې باندې په جلا ډول سره بحث تر سره کيږي.
۲.۶.۱ (MS)Mobile Station 
د GSM شبکې ګرځنده ټليفون او سيمکارټ په مجموعي ډول سره يوازينۍ وسيلۍ دي چې يو پيرودونکی د هغو نه په ګټه اخيستنې سره په مستقيم ډول سره له شبکې سره اړيکه ټينګولې شي. د GSM ټليفون او سيمکارټ تقريبآ يو مکمل سيسټم دی چې د يوې ټليفوني اړيکې ټولې بنسټيزې دندې تر سره کوي. 
په مجموع کې د GSM شبکې دغه برخه (MS) په دوه جلا برخو چې د (Subscriber Identity Mobile)SIM  او (Mobile Equipment)ME  په نامه ياديږي ويشل شوې.


                                                                   
[۲.۷] شکل ، د Mobile Station يوه نمونه
۲.۶.۱.۱ (Subscriber Identity Module)SIM 
سيمکارټ چې يو مايکروچيپ دی، د MS له هغې برخې څخه عبارت دی چې په يوه کارټ (ID-1 SIM) او يا په يوه پلاستيکي ټوټې (Plug-in SIM) باندې چې cm2 ۱ ځای نيسي ايښودل کيږي. له عاجل وختونو څخه پرته، په نور هر وخت کې يو GSM ټليفون له سيمکارټ څخه پرته نشي کولای چې اړيکه ټينګه کړي. د دغو دواړو ډولونو د سيمکارټونو د کار کولو په طريقه کې يو له بل سره هيڅ  توپير نشته، اما يوازينی توپير د هغوی په اندازه کې ده چې همدا توپير Plug-in SIM ته دا ښه والی وربښي ترڅو په هغه موبايل سيټونو کې چې کوچنې هم وي ځان ته ځای پيدا کړي.
سيمکارټ د يوې ځانګړي کوډ له مخې څخه چې د (International Mobile Subscriber Identity) IMS په نامه ياديږي پيژندل کيږي، د سيمکارټ له يوې اساسي دندې څخه د Data  ساتل دي، دا په دې معنی نه ده چې يوازې نوموړې Data  له پيرودونکي پورې تړاو ولري بلکه کيدای شي چې ځيني Data د ټليفوني اړيکو لپاره اړينه وي هم ذخيره کړي. نو په مجموعي ډول سره ويلای شو چې سيمکارټ د يوه Data Base  په شکل هم کار ورکولای شي.
[۲.۸] شکل، د سيمکارټ يوه نمونه
۲.۶.۱.۲ (ME)Mobile Equipment 
په حقيقت کې د MS ټوله هارډوير برخه ME را جوړوي، چې د راډيووی  اخيستونکی او ليږونکی (Radio Transceiver)، د ښودنې پاڼه (Display)، أنتن (Antenna) او د ډيجيټال سيګنالونو يو پراسسر (Digital Signal Processor) شامل دي.
په حقيقت کې ME د (International Mobile Equipment Identity)IMEI  له لوري چې يو ځانګزی کوډ ده پيژندل کيږي.
نن په نړۍ کې د ME ډيرې کمپنۍ شتون لري لکه  نوکيا، سامسونګ، ايرکسون او داسې نورې او همدا شان بيلا بيل ډولونه يې هم رامنځ ته شوي، چې نه يوازې د اړيکو په موخه ترې ګټه پورته کيږي، بلکه نورې ډيرې أسانتياوې هم لري، د بيلګې په توګه د GPS، راډيو او ټلويزيون ته دلاس رسی او داسې نورې.
		
[۲.۹] شکل، د ME يوه نمونه
۲.۶.۲ (Base Station Subsystem)BSS 
د GSM شبکې له دوهمې برخې څخه ګڼل کيږي، د Um او يا Air-Interface نه په ګټې اخيستنې سره د يوې سيمې ټاکلي شمير MSS  د شبکې له مرکزي برخې NSS سره نښلوي. BSS په مجموع کې له درې لاندې برخو څخه لاس ته راغلی ده.
۱: (Base Transceiver Station)BTS.
۲: (Base Station Controller) BSC.
۳: (Transcoding Rate and Adaption Unit)TRAU .


[۲.۱۰] شکل، د BSS عمومي شکل
چې د هر يوې برخې دندې او جوړښت په لاندې ډول سره تشريح شوی ده.
۲.۶.۲.۱ (Base Transceiver Station)BTS 
د BSS له هغې برخې څخه عبارت ده چې له يوه لورې څخه له Air انټرفېس نه په ګټې اخيستنې سره د څو MSS  اړيکې له شبکې سره نښلوي، او له بل لوري څخه د Abis انټرفېس نه په ګټې اخيستنې سره له BSC سره نښلول شوی وي. په مجموعي ډول سره يو BTS له لاندې برخو ،Operation and Maintenance Module ،
Power supply module sections Transmitter and receiver Module،Antenna section،
Input and output filters،Click module څخه لاس ته راغلی ده. 





[۲.۱۱] شکل، د BTS عمومي شکل
BTS په يوې BSS برخې کې لاندې ترسره کوي. 
MS او BSC يو له بل سره نښلول.
د ماجوليشن او ډيماجوليشن عمليه ترسره کول.
Coding او Decoding عمليې ترسره کول.
يو وختوالی Synchronization.
د راډيوی سرچينو چلونه (Radio resource management).
د سيګنالينګ لينکونو چلونو (Signaling link management).
او په سينګالونو باندې ځينې اړينې عمليې ترسره کول.
د يو ډير شمير پيرودونکو اړيکې په يوه وخت کې سره راټولوي او هغه BSC ته ورکول.
لکه څرنګه چې BTS د شبکې له لورې څخه پيرودونکي ته لومړني سويچ ده، نو ټولې هغه اوليه دندې چې د يوې اړيکې لپاره اړينې ګڼل کيږي د BTS په غاړه دي.
نن BTS په  بيلا بيلو ظرفيتونو رامنځ ته شوي، چې په لاندې ډول دي. 
BTS 2 TRX/Rock BTS, 4 TRX/Rock BTS, 6 TRX/Rock BTS, 8TRX, Rock, 12 TRX/Rock او
 16 TRX/Rock BTS دي.
۲.۶.۲.۲ سکټور يا Radio Access
هر BTS په نورمال حالت کې درې سيکټورونه لري، چې هر سيکټور د دوه Feeder Cables په واسطه له GSM انتن سره تړل شوی ده. په حقيقت کې Feeder cables د GSM أنتن او سکټور يو له بل سره نښلوي. Feeder cable له مسو څخه جوړ شوی، تور پوښ لري او د تيوب په شکل سره ده. 
لکه څرنګه چې په معمولي ډول سره هر BTS درې سکټورونه لري، يعنې په حقيقت کې يې ۳۶۰ درجه زاويه د همدغو درې سکټورونو له لوريو څخه په مساوي ډول سره تر پوښښ لاندې نيول کيږي، چې هر سکټور ۱۲۰ درجه زاويه تر پوښښ لاندې نيسې. په دغه درې سکټورونو کې لومړی سکټور د N، دوهم سکټور د P او دريم سکټور د Q په نامه ياديږي. 
لاندينی شکل د هر سکټور د زاويې حدود او GSM أنتنونه په Standard په حالت کې راښيي. 

[۲.۱۲] شکل، د يوه BTS درې سکټورونه
۲.۶.۲.۳ (BSC) Base Stations Controller
د GSM شبکې د BSS پهت برخه کې شتون لري، چې د Abis انټرفېس نه په ګټې اخيستنې سره له BTS سره او د A انټرفېس نه په ګټه اخيستنې سره له MSC سره تړل شوې. BSC له BTS سره د اړيکې د نيولو په موخه له هغو لينکونو څخه چې لوړ سرعت لري ګټه پورته کوي لکه E1, T1 او داسې نور. په Abis انټرفېس کې دData قيمت kbps ۱۶ او په A انټرفېس کې د Data قيمت kbps ۶۴ دی، چې د MSC اوBSC ترمنځ د Dataد برابري په وخه له TRAU  څخه چې وروسته به پرې بحث وکړو ګټه پورته کيږي.
يو BSC له لاندې برخو څخه لاس ته راغلی،matrix, Terminal control elements of Abis-interface Switch
Database, A interface terminal control elements, او MOC connection to the ده.




                                                                 [۲.۱۳] شکل، د BSC  عمومي شکل


BSC په GSM شبکې کې لاندې دندې ترسره کوي.
د راديوی شبکې چلونه (مديريت).
هرBTS  ته د ارډيوی سرچينو ځانګړي کول.
د يوه او يا څو BTSS  چلونه.
د MS اړيکه له شبکې سره نښلول.
د Data  د انتقال چلونه.
د MS او MSC  تر منځ  د اړيکې ساتنه.
د BTS او  MSC تر منځ د اړيکې رامنځ ته کول.
په يوې ځانګړې سيمه کې ټولو MS ته د فريکونسي او ټايم سلاټونو تيارول.
له MS  او BTS پورې د ټولو اړوند معلوماتو او سيګنالونو کنټرول.
او داسې نورې.
۲.۶.۲.۴ (Transcoder Rate and Adaption)TRAU 
TRAU چې د (Transcoder) TC په نامه هم ياديږي، دBSS په برخو کې شتون لري. په  GSM شبکو کې د  BSS له هغې برخې څخه عبارت ده چې د  Data  او  Speech د  Compress کولو او  Decompressکولو لپاره پکار وړل کيږي. يعنې کله چې  Dataاو يا Speech له BSC څخه د  MSCپه لورانتقاليږي نو په دغه وخت کې دغه معلومات له kbps  ۱۶ څخه په kbps  ۶۴ باندې اړول کيږي، چې دغه عمليه د  Decompress په نامه ياديږي، او همدا شان کله چې Data له MSC څخه د BSC په لورانتقاليږي نوږ له kbps ۶۴ څخه په kbps  ۱۶ باندې اړول کيږي چې دغه عمليه د Compress په نامه ياديږي. 
TRAU د يوې GSM شبکې په بيلا بيلو برخو کې ايښودل کيږي، چې کيدای شي د BSC او MSC ترمنځ او يا د BSC او 
[۲.۱۴] شکل ، د TRAU عمومي شکل

BTS ترمنځ ايښودل شي، لاندې شکل TRAU راښيي. 
۲.۶.۳ (Network Switching Subsystem)NSS 
د GSM شبکې دريمه برخه ګڼل کيږي، چې په يادې شبکې کې مرکزي رول لوبوي او له لاندې ترخو څخه لاس ته راغلې ده، چې بيا دغه لاندې برخې په مستقيم او يا غير مستقيم ډول سره په خپل منځ کې د SS7 سيګنالنګ نه په ګټې اخيستنې سره نښلول شوي دي. 
(Home Location Register)HLR 
(Authentication Center)AuC 
(Visitor Location Register)ALR 
(Mobile Switching Center)MSC 
(Gateway MSC)GMSC 
(Equipment Identity Register)EIR 
په NSS برخې کې يوه MSC کولای شي چې څو دانې VLR ولري. EIR درلودل اختياري دي، او همدا شان د پيرودنوکو شمير په شبکه کې کولای شي چې د HLR شمير وټاکي، يعنې چې هر څومره پيرودونکي وي، د همغو په نظر کې نيولو سره د HLR شمير ټاکل کيږي. 
لاندې شکل په NSS برخه کې د وسيلو ترمنځ انټرفېسونه راښيي، په ياد بايد ولرو چې ډيری انټرفېسونه په مجازي ډول سره دي، چې د سيګنالنګ لپاه په يوه شبکه کې د مبدا ټکو په توګه کارول کيږي، چې په هره باندې لاندې په جلا ډول سره بحث کيږي.


 
[۲.۲۵] شکل، د NSS برخې عمومي شکل

 Home Location Register
HLR په NSS کې له هغې برخې څخه عبارت ده چې د زرګونو پيرودونکو په اړوند د معلوماتو په دايمي ډول سره د خوندې ساتلو په موخه پکار وړل کيږي. دغه معلومات کيدای شي چې د پيرودونکو د ټليفون شميرې، د پيرودونکو د خدمتونو ډولونه او همدا شان د خدمتونو محدوديتونه وي. Mobility Management (MS)    چې په GSM شبکو کې ډير مهم پارامټر ده، او هره ګړۍ دا معلوموي چې يو پيرودونکی له کوم VLR ساحې سره راجسټر دی، په HLR کې ذخيره کيږي. 
۲.۶.۳.۲ Authentication Center
AuC چې تل له HLR سره يو ځای وي، له هغې برخې څخه عبارت ده، چې د Authentication (شبکې نه د ګټې اخيستنې اجازه) او Encryption (Data ته شفر يا رمز ورکول) پارامټرونو نه په ګټې اخيستنې سره د پيرودونکي د هويت پيژندنې او همدا شان د ټليفوني اړيکې د ټينګولو د اجازه درلودنې په موخه پکار وړل کيږي. AuC، شبکه له بهرنيو لاس وهنو څخه ساتي او هيڅوک دې ته نه پريږدي تر څو شبکې ته په غير قانوني ډول سره لاس رسی پيدا کړي. 
۲.۶.۳.۳ Visitor Location Register 
VLR د HLR په څير يو Database ده، خو يو له بل سره د کارونو د ترسره کولو له انده ډير توپير لري. په NSS کې HLR د ثابتو معلوماتو د خوندي ساتلو په موخه اما VLR د پيرودونکو د متحرکو معلوماتو د ساتنې په موخه کارول کيږي. کله چې په GSM شبکې کې يو پيرودونکو په خپلې اصلي سيمې کې وي او بيا وروسته له خپلې اصلي سيمې څخه بلې سيمې ته ولاړ شي نو د پيرودونکي په اړوند دغه ټول معلومات په دواړو حالتو کې په VLR کې ساتل کيږي. په VLR کې د پيرودونکي په اړوند معلومات تل د بدلون په حالت کې دي، کله چې پيرودونکي په يوه سيمه کې وي نو معلوماتو پر بنسټ د ټليفوني اړيکې ټينګښت ترسره کيږي. 
۲.۶.۳.۴ Mobile Service Switching Center
MSC د يوې GSM شبکې د NSS په برخې کې شتون لري او د شبکې مرکزي وسيلې په توګه په کار وړل کيږي. دا وسيله د شبکې د پيرودونکو د اړيکو او معلوماتو د کنټرول او Handover په موخه پکار وړل کيږي. دا وسيله همدا شان د شبکې دننه او د شبکې بهر د نښليدلو په موخه پکار وړل کيږي.
MSC په مخابراتي شبکو کې د مرکزي وسيلې حيثيت لري، او لاندې دندې ترسره کوي. 
په شبکه کې د مرکزي وسيلې رول لوبوي او ټولې مرکزي دندې د همدغې وسيلې په غاړه دي.
د ټليفوني اړيکي د پراسس کولو ټولې چارې.
د شبکې د ټرافيک اندازه کول.
د پيسو چارجينګ او بليلينګ.
د شبکې د ټولو انټرفېسونو چلونه.
په عمومي ډول سره ويلای شو چې د شبکې ټولې اړينې دندې په همدغه برخه تر سره کوي.
۲.۶.۳.۵ Gateway MSC
GSM شبکې د GMSC نه په ګټې اخيستنې سره کولای شي چې له نورو GSM او يا PSTN شبکو سره اړيکه ټينګه کړي. د بيلګې په توګه که چيرې د  GSM شبکې يو پيرودونکی وغواړي د بلې GSM او يا  PSTN شبکې له پيرودونکي سره اړيکه ټينګه کړي، نو لومړی د دغه اړيکې پروسه تر MSC  پورې د نورو ټليفونو پروسې  په شکل سره ترسره کيږي، خو کله چې وګوري چې د مقابل لوري پيرودونکی په بلې شبکې پورې تړاو لري نو طبيعي ده چې داسې يوې وسيلې ته اړتيا لرو ترڅو د ټليفون کوونکې لوري شبکه د ټليفون کيدونکې شبکې سره وتړي، چې دغه وسيله د Gateway MSC په نامه ياديږي،او يا برعکس که چيرې د  PSTN شبکې يو پيرودونکی وغواړي چې د GSM شبکې له پيرودونکې سره اړيکه ټينګه کړی نو د PSTN شبکې د Gateway له لورې څخه د GSM شبکې (GMSC)Gateway MSC  ته د نوموړي اړيکې پروسه سپارل کيږي، او بيا له هغه ځايه څخه وروسته نورې ټولې چارې د GSM شبکې په غاړه دي. په عمومي ډول سره ويلای شو چې GMSC نه په GSM شبکو کې د نورو شبکې سره د اړيکې د نيولو په وخت کې د يوې منځګړي وسيلې په توګه ګټه پورته کوي.

[۲.۱۶] شکل، په شبکې کې د GMSC رول
پورتنی شکل دا راپه ګوته کوي چې څرنګه يوه PSTN  شبکه له  GSM شبکې سره او يا برعکس، له  GMSC نه په ګټې اخيستنې سره وکولای شي يو له بل سره اړيکه ټينګه کړي.
۲.۶.۳.۶ Equipment Identity Register
د نورو ډيټابيسونو د مطالعې ترڅنګ (لکهHLR او VLR)، يو بل ډول ډيټابيس هم د GSM شبکې په NSS برخه کې شتون لري چې د EIR ډيټابيس په نامه ياديږي. دغه  ډيټابېس د پيرودونکو پورې اړوند معلومات نه ساتي، بلکې د موبايل ټرمينالونو اړوند معلومات ساتي. د دې ترڅنګ يو بل توپير چې د (HLR, VLR) او EIR ترمنځ شتون لري دا ده چې EIR د شبکې يو اختياري وسيله ګڼل کيږي اما د VLR او HLR  شتون اړين ګڼل کيږي. لکه څرنګه چې د EIR قيمتونه ډير لوړ دي نو له همدې کبله په شبکوکې په کم ډول سره پکار وړل کيږي.
لکه څرنګه چې د دغه ډيټابېس له نوم څخه معلوميږي، چې د موبايل ټرمينالونو د پيژندنې په موخه پکار وړل کيږي، نو طبيعي ده ترڅو ټول هغه ټرمينالونه چې له شبکې سره تړل کيږي د هغوی معلومات بايد همدلته خوندي وساتل شي، په حقيقت کې دغه ډيټابېس د موبايل وسيلو د پيژندنې په موخه پکار وړل کيږي.
دا به هم ښه وي ترڅو د EIR تاريخي بڼې ته يوه لنډه کتنه وشي. د GSM شبکې د سټنډرډونو د جوړولو په وخت کې کال ۱۹۸۰ زيږديز، ټول موبايل ټرمينالونه او وسيلې ‌ډيرې قيمتي وي او همدا شان د بهرنيو لاس وهنو او غلاوو أسانتياوې هم ښې پريمانه وي. د GSM شبکې د تکميل څخه وروسته د دې لپاره چې د تور بازار په مخ کلکې درواړې وتړل شي، د شبکې ټولې وسيلې په أمن کې شي او له همدې لارې څخه ټوله شبکه له بهرنيو لاس وهنو څخه په أمن کې وساتل شي، نو د پيرودونکي د وسيلې پيژندنې په موخه (International Mobile Subscribe Identity)IMSI  رامنځ ته شو، چې د پيرودونکې په اړوند ټول معلومات، او د ټليفون شميره چې د IMSI څخه جلا دي ساتل کيږي. مخکې له دې څخه، يوه غلا شوی موبايل ټرمينال تر پايه کولای شو د ګټې اخيستنې وړ وګرځي او هيڅ داسې يو سيسټم موجود نه وه چې دغه غلا شوی موبايل ټرمينال د شبکې له لوري څخه وپيژندل شي او يا ورته کوم اخطار ورکړل شي، کولای شو چې همدغه غلا شوې وسيلې کې له بيلا بيلو سيمکارټونو نه هم  ګټه پورته کړي. ددغه کار د مخنيوي په موخه او د دغه غلا شوي موبايل ټرمينال د له منځه وړلو په موخه دوو لارو ته اړتيا پيدا کيږي. اول دا چې هر GSM موبايل ټرمينال بايد يو نه بدليدونکي او نه اشتباه کيدونکي هويت شميره ولري چې د(International Mobile Equipment Identity)IMEI  په نامه ياديږي،او دوهم په يوې شبکې کې EIR ته اړتيا ده ترڅو د ټولو پيرودونکو د موبايل IMEIs په کې ذخيره وي او د هغوی له جدول ځخه د غلا شويو موبايل وسيلو IMEI پيدا کړي. له ۱۹۹۹ زيږديز کال څخه را پديخوا د GSM ټرمينالونو بيې ډيرې راښکتې شوې او دغه موبايل ټرمينالونه د الکټرونيکي غلاوو او بهرنيو لاس وهنو په مقابل کې ډير حساس وه، نو له همدې کبله ډيری مخابراتي شبکو علاقه وښودله ترڅو په خپل سيسټم کې له دغې وسيلې څخه ګټه پورته کړي. ځکه له يوه لورې څخه د شبکې محفوظيت او له بل لوري څخه د شبکې د پيرودونکو د موبايل ټرمينالونو د غلاو څخه مخنيوی وشي.
۲.۷ د GSM شبکې انټرفېسونه
په پورتنيو تشريحاتو کې د يوې شبکې پر ټولو برخو او بيا د هرې برخې په وسيلو باندې تر هغه ځايه چې مناسب وه بحث وشو،په دې عنوان کې هغه انټرفېسونو چې په GSM شبکې کې د شبکې د برخواو يا وسيلو ترمنځ موجود
دي بحث کيږي. لومړي دا انټرفېسونه په يوه جدول کې ښودل شوي او بيا وروسته د لا ډيرې پوهې په موخه په شکل کې په عملي ډول سره ښودل شوي  ده. 
۲.۸ په GSM شبکو کې د ټليفوني اړيکو د ټينګيدلو شرطونه او ميکانيزم
تر اوسه پورې په تيرو عنوانونو کې د GSM شبکې پر بينسټيزو معلوماتو او د شبکې پر عمومي جوړښت خبرې وشوې، اوس راځو په داسې يوې موضوع چې هر لوستونکی، که له مخابراتو سره أشنايي ولري او يا نه، ددې موضوع پر پوهاوي علاقه ښيي خبرې کوو، او هغه په يادې شبکې کې د يوې ټليفونې اړيکې د ټينګيدل شرطونه او پروسه ده.
د GSM شبکې پيرودونکي د دغه شبکې له دوه مهمو خدمتونو څخه ګټه اخيستنې شي، چې لومړی يې ټليفوني اړيکه او دوهم يې د لنډ ليکلي پيغام ليږل دي. دغه خدمتونه کيدای شي په عين شبکې کې د دوه ټليفونونو ترمنځ د اړيکې پر ټينګښت او بيا وروسته د بيلا بيلو شبکو تر منځ د ټليفوني اړيکو پر ټيګښت غږيږو.
په دغه پورتنيو دواړو حالتو کې شبکې تته د لاس رسي په موخه لاندې درې څيزونو ته اړتيا پيښيږي.
د پيرودونکي او شبکې ترمنځ د کريډيټو(پيسو) د موضوع پاکوالی. د پيرودونکو او شبکو ترمنځ دا موضوع په دوه ډوله مطرح کيږي، لومړی شکل په داسې ډول سره ده چې پيرودونکي مخکي له دې چې له خدمتونو څخه ګټه پورته کړي بايد کافي کريډيټ ولري چې دا ډول تړون د (Charging) په نامه ياديږي، خو که چيرې د اړيکو له ټينګيدلو او يا د نورو خدمتونو له ګټې اخيستنې څخه وروسته په مياشتني او يا اوونيز وار ډول سره پيسې ورکړي بيا دا تړون د(Billing) په نامه ياديږي.
د يوې ګرځنده ټليفوني وسيلې شتون. دا وسيله بايد په داسې ډول سره وي چې له عين فريکونسي څخه چې شبکه ګټه پورته کوي دا هم په هغه رينج کې کار وکړي خو که چيرې يې له عين فريکونسۍ څخه ګټه پورته نکړه نو بيا مناسبه ګرځنده ټليفوني وسيله نه ګڼل ګيږي.
مناسب سيمکارټ شتون. کله چې د شبکې او پيرودونکي ترمنځ د کريډيټو تړون لاسليک شو له هغه څخه وروسته سيمکارټ په شبکه کې راجيسټرډ کيږي. د راجيسټرډ کولو په وخت کې د پيرودونکي د استوګنې ځان، د تذکرې شميره، د کورنۍ د کوم غړي او يا کوم دوست شميره او يا داسې نور اړين معلومات ليکل کيږي. د دغو ټولو مرحلو څخه وروسته بيا سيمکارټ شبکې ته د لاس رسي اجازه لري.
د سيمکارټ له راجيسټرډ څخه وروسته، د پيرودونکي په اړوند معلومات، د هغه پيژندنه او دا چې کوم ډول خدمتونو ته لاس رسی پيدا کولای شي ټول په HLR کې ذخيره کيږي. کله چې سيمکارټ په ګرځنده ټليفوني وسيلې کې دننه شي، نو د ټليفون له چالان کولو څخه وروسته MS سم د لاسه د شبکې له نږدې سويچ (BTS) سره د نښليدلو په لټه کې کيږي. کله چې د BTS له لورې څخه هم ورسره موافقه وشوه او دواړه لورې سره نښليدل  نو ويل کيږي چې ګرځنده ټليفون د پوښښ تر ساحې لاندې ده. له هغه څخه وروسته ګرځنده ټليفون د کنټرول چينل نه په ګټې اخيستنې سره خپل ځان شبکې ته ورپيژني او کله چې دا کار هم ترسره شوو نو ويل کيږي چې ټليفون له شبکې سره تړل شوی او هره ګړۍ چې د شبکې له ټولو خدمتونو څخه ګټه پورته کړي.
هر سيمکارټ چې کله له شبکې سره تړل کيږي نو له ځانګړي کليد(Key) څخه چې دKi  په نامه ياديږي ګټه پورته کوي. دغه کليد د Authentication (د شبکې له خدمتونو څخه د ګټې اخيستنې اجازه) او Encryption (Data ته په داسې ډول سره شفر يا کوډ ورکوي تر څو ل بهرنيو لاس وهنو او الکټرونيکي غلاوو څخه په أمان کې وساتل شي) لپاره پکار وړل کيږي. لکه ځرنګه چې مخکې هم وويل شو، هر GSM ګرځنده ټليفون يو ځانګړی کوډ چې د (International Mobile Equipment Identity)IMEI  په نامه ياديږي لري دغه کوډ د نورو ټولو ټليفونونو له کوډ سره توپير لري، د هر ګرځنده ټليفون ددغه کوډ د پيدا کولو په موخه په ټليفون کې د *#06# په داير کولو سره ترلاسه کولای شو، کله چې يو پيرودونکی له چا سره اړيکه ټينګوي نو د ټليفون ځانګړی کوډ يې يو ځل په EIR  کې ليدل کيږي تر څو شبکې ته معلومه شي چې غلا شوی ټليفون خو به نه وي او له بله پلوه د شبکې مانيټورينګ هم أسانه شي.
۲.۸.۱ د عين شبکې د پيرودونکو تر منځ ټليفوني اړيکه 
۱: که چيرې ټليفون کوونکی لوری د A په نامه او ټليفون ورکيدونکی لوری د B په نامه ياد کوو، نو په صورت کې دواړه لوري د پورتنيو درې شيانو (کريډيټ، ګرځنده ټليفوني وسيله او سيمکارټ) په درلودلو  سره  يو له بل سره اړيکه ټينګول وغواړي، نو په لومړي مرحله کې د A لوری دB  لوري د ټليفون شميره داير کوي او د Send په بټن باندې له کليک کولو سره سم مقابل لوري ته د Call setup request په نامه يو غوښتنه شبکې ته د نږدې تړل شوي سويچ (BTS) پر مټ ليږل کيږي.
۲: په دوهمه مرحله کې BTS د Call setup request را أخلي او شبکې BSC برخې ته چې ډيری BTS کنټرول کوي ليږي.
۳: له دې څخه وروسته د پيرودونکي د ټليفوني اړيکې دغه غوښتنه TRAU ته چې د Compress کولو دنده ترسره کوي ليږل کيږي.
۴: په دې مرحله کې Call setup request د شبکې مرکزي برخې (NSS) ته  داخليږي، په دې ځای کې د ټليفوني اړيکې ټولې پروسې  ترسره کيږي. لومړی دا کتل کيږي چې أيا پيرودونکی د اړيکې  د ټينګيدلو حق لري او که خير، کافي کريډيټ لري او که خير، ټليفوني وسيله يې خپله ده او که غلا شوې، سيمکارټ يې راجيسټر شوی او که خير، ايا له خدمتونو څخه د ګټې اخيستنې اجازه لري او که خير او د دې په شان ډيری نور مسايل يې کتل کيږي. کله يې چې  د A پيرودونکي په اړوند ټول معلومات په صحيح ډول سره تر لاسه کړل، او د A لوري  شبکې ته د لاس رسي اجازه  درلوده، بيا دا معلوموي  چې د شبکې کومو  پيرودونکو ته  اړيکه ټينګيدل غواړي، شبکه مخکې له دې چې د B  پيرودونکي ته سينګال وروليږي لوموی د B پيرودونکي په اړوند هم معلومات تر لاسه کوي چې شبکې کې د داخليدو  صلاحيت لري او که خير، شبکې د پوښښ تر ساحې لاندې ده او که خير، که چيرې د پوښښ تر ساحې لاندې وه نو دا معلوموي  چې د کومې ساحې تر پوښښ لاندې ده او داسې نور مسايل، وروسته له دې چې د B لوري په اړوند يې ټول معلومات تر لاسه کړه بيا د B لوري ته سيګنال ورليږي، لومړی دا سيګنال له   MSC  څخه BSC تته له هغه څخه وروسته BTS ته او بيا د B لوري ګرځنده ټليفون ته سيګنال ورسيږي او ټليفون يې زنګ وهي، چې د OK پر بټنې له کليک کولو څخه وروسته دواړه لوري يو له بل سره تړل کيږي، او کولای شي چې تر هر وخته يې زړه وي خبرې سره وکړي، د خبرو له خلاصون څخه وروسته که چيرې د A  لوری وغواړي چې ټليفوني اړيکه پرې کړي نو د ټليفوني اړيکې د پرې کيدلو عمليه د B  لوري څخه پيل او پر A پای ته  رسيږي، اما که چېرې د A  له لورې څخه پيل شي نو په دغه حالت کې د B پر لوري پای ته رسيږي. که چيرې د A  له لورې څخه اړيکه پرې شي نو په کم وخت کې پای ته رسيږي اما که د B له لوري څخه پرې شي په ډير وخت کې پای ته رسيږي. 

[۲.۱۷] شکل، د عين شبکې د پيرودونکو تر منځ ټليفوني اړيکه



۲.۸.۲ د بيلا بيلو شبکو د پيرودونکو ترمنځ ټليفوني اړيکه
کله چې پيرودونکي په بيلا بيلو شبکو کې شتون ولري او وغواړي يو له بل سره اړيکه ټينګه کړي، نو په دغه صورت کې د لومړي حالت په څير ډيری عمليې يې يو شان دي. که چيرې د ټليفون کوونکي لوری په A، د ټليفون ورکيدونکي لوری په B، د A پيرودونکي شبکه په X او د B پيرودوونکي شبکه په Y وښيو نو لرو چې ...
۱: د A پيرودونکی د B پيرودونکي شميره داير کوي او د OK پر بټن له کليک کولو څخه وروسته نږدې BTS ته ليږل کيږي.
۲: BTS د سيګنال له تر لاسه کولو څخه وروسته ځينې اړينې عمليې چې يوه اړيکه په لومړۍ مرحله کې ورته اړتيا لري ترسره کوي او بيا يې وروسته BSC ته ليږي.
۳: BSC دسيګنال له ترلاسه کولو څخه وروسته د ځينو عمليو د ترسره کولو څخه وروسته دغه سيګنال د NSS برخې ته سپاري.
۴: د X  شبکې په  NSS برخې کې د A پيرودونکي په اړوند ټول معلومات لکه ځرنګه چې په لومړۍ مرحله کې ترې يادونه وشوه څيړل کيږي، چې د معلوماتو له تر لاسه کولو څخه وروسته بيا د مقابل لوري ته د سيګنال ليږلږ تياری نيول کيږي.
۵: وروسته له دې چې د X شبکې د A پيرودونکي په اړوند معلومات  ترلاسه کړل، بيا د B پيرودونکی شميره ګوري چې له کومې شبکې پورې تړاو لري، همدا شان دا هم معلوموي چې دغه شبکه د هيواد په دننه کې ده او که بهر کې. د شبکې له معلومولو څخه وروسته همغې شبکې ته سيګنال ورليږي او ورته وايي چې د  B په نامه پيرودونکی چې له شبکې پورې تړاو لري په اړوند يې ټول معلومات ترلاسه  کړه، له دې څخه وروسته د Y شبکه د خپل پيرودونکي په اړوند ټول معلومات ترلاسه کوي چې د معلومات د صحت په صورت کې د X شبکې ت وايي چې د B پيرودونکی شته او کولای شي چې زما او ستا دواړه پيرودونکي يو له بل سره اړيکه ټينګه کړي. د دواړو پيرودونکو په اړوند په مختلفو شبکو کې د معلوماتو د صحت په صورت کې د X شبکه د Y شبکې ته د اړيکې ټول معلومات او سيګنال ورسپاري، له دې څخه وروسته نور ټول مسؤليت د Y شبکې په غاړه ده  ترڅو د خپل پيرودونکي په اړوند ټول معلومات او د پوښښ سيمه يې پيدا  کړي. د Y شبکه د پيرودونکي د معلوماتو او سيمې له پيدا کولو څخه وروسته د پيرودونکي سيګنال له  MSC څخه BSC او بيا وروسته مربوطه BTS  ته ورکوي، او بيا له BTS  څخه د B پيرودونکي ګرځنده ټليفون په لوري ليږل کيږي او د پيرودونکي ټليفون زنګ وهي، چې د OK پر بټنې له کليک کولو څخه وروست دواړه لوري کولای شي يو له بل سره تر هغه يې چې زړه وي خبرې وکړي.په دغه حالت کې کله چې پيرودونکي په بيلا بيلو شبکو کې وي، نو د Gateway MSC له لارې څخه شبکې په خپل منځ کې يو له بل سره د خپلو پيرودونکو د اړيکو د ټينګيدلو په موخه مخابره کوي.


[۲.۱۸] شکل، د بيلا بيلو پيرودونکو ترمنځ ټليفوني اړيکه
۲.۹ د GPRS پيژندنه 
GPRS چې د General Packet Radio Service له کلمې څخه اخيستل شوی، د مخابراتو د ۲.۵ نسل له هغو ټکنالوژيو څخه عبارت ده چې پيرودوکي په خپل ګرځنده ټليفونونو کې د اړيکو د ټينګولو او د لنډ ليکلي پيغامونو په ليږلو برسيره له انټرنيټ څخه هم ګټه پورته کړای شي. 
5د GSM شبکه د ليکلو پيغامونو او ټليفوني اړيکو لپاره مناسبه وه، خو له خدمتونو نه د ګټې اخيستنې په وخت کې د Data rate محدوديت شتون درلود، او له  بل لوري څخه پيرودونکو غوښتل چې په خپل ګرځنده ټليفونونو کې  له انټرنيټ څخه هم ګټه پورته کړي. نو د دغو أسانتياوو د رامنځ ته کولو په موخه په GSM شبکو کې د GPRS په نامه ټکنالوژۍ چې له يوه لوري څخه د Data په سرعت کې لوړوالی او له بل لوري څخه انټرنيټي أسانتياوې برابرې کړي رامنځ ته شوه. 
په GSM شبکو کې د معلوماتو د ليږنې په موخه له يو ډول تخنيک څخه چې د (Circuit Switching Data)CSD  په نامه ياديږي او وروسته به پرې بحث وشي ګټه پورته کوي. خو په GPRS ټکنالوژۍ کې د GSM په خلاف له يوه نوي تخنيک څخه چې د (Packet Switching Data)PSD  په نامه ياديږي ګټه پورته کيږي.
GPRS خپلو پيرودونکو ته دا توان وربښي تر څو ۲۴ ساعته له خپل ګرځنده ټليفون نه په ګټې اخيستنې سره له انټرنيټ سره تړلي وي، همدا شان په هر ځای او هر وخت کې يې چې زړه وي له انټرنيټي خدمتونو څخه ګټه پورته کولای شي. په دې ټکنالوژۍ کې يوازې هغه وخت له پيرودونکو څخه کريډيټ ګرځول کيږي چې له انټرنيټي خدمتونو څخه ګټه پورته کوي، په غير صورت کې يعنې له انټرنيت سره د نښليدلو په حالت کې چې استفاده نه ترې کوي هيڅ کريډيټ نه ګرځول کيږي.
GPRS د مخابراتو دويم نسل شبکې قادروي ترڅو د دريم نسل شبکو په څير ځينې أسانتياوې برابرې کړي. د دريم نسل شبکو اصلي ځانګړنه دا ده. چې کولای شي ډير مقدار معلومات (تر2 Mbps) په ډير کم وخت کې انتقال کړي، کولای شي چې انځوريزه اړيکه (video calling)، له انټرنيټ څخه د ويډيوګانو را ښکته کول او پورته کول، په انټرنيټ کې پلټنه کول، د بريښناليکونو ليږل او داسې نور ډير شمير خدمتونه أماده کړي. د دويم نسل شبکو د ظرفيت د لوړوالي په وخت کې دغه ټکنالوژۍ کولای شي چې د دريم نسل شبکو ځيني أسانتياوې لکه د بريښناليک ليږل، د ځينو فايلونو راښکته او پورته کول، په انټرنيټ کې پلټنه او ځينې داسې نورې أسانتياوې برابرې کړي، خو دغه أسانتياوې په يوه محدود ظرفيت او سرعت دي، او په حقيقت کې د دريم نسل په لورې د بل ايښودلو يوه مرحله ګڼل کيږي.
۲.۱۰ د GPRS تاريخچه
له ۱۹۹۰ زيږديز کال څخه را پديخوا کله چې GSM شبکو پکار پیل وکړ، ددې فکر را پيدا شو تر څو څرنګه په ګرځنده ټليفونو کې له انټرنټ څخه ګټه پورته کړل شي، تر څو پيردونکي ځينو انټرنټي أسانتياوو ته لاس رسی ولري. د همدې موخې لپاره په GSM شبکو کې د GPRS په نامه ټکنالوژۍ وکارول شوه، نو GPRS عبارت له هغې ټکنالوژۍ څخه ده چې پيرودونکي برسيره پر ټليفوني اړيکو او SMS ليږلو انټرنټ ته هم لاس رسی ولري.
لکه څرنګه چې GSM ټکنالوژي په بيلا بيلو مرحلو کې تکميل شوه، د GPRS لپاره یې هم دا ميکانيزم غوره کړ، او له ۱۹۹۱ زيږديز کال راپديخوا په دې برخې کې څيړنې پيل شوي. د GPRS په لومړۍ مرحله کې د سټنډرډونو جوړول، د بنسټيزو مسايلو پراختيا، د شبکې ټيسټ کول، د قراردادونو قوانين او ددې په شان ډيری نور مسايل شامل وه. د لومړۍ مرحلې د ټولو موضوعاتو له خلاصون څخه وروسته په ۲۰۰۰ زيږديز کال کې دغه ټکنالوژي ګټې اخيستنې ته چمتو او په عملي ډول سره په شبکو کې وکارول شوه.
۲.۱۱ سويچينګ (Switching)
په مخابراتو کې د دوه لوريو تر منځ د معلوماتو د ليږنې ميکانيزم د سويچينګ په نامه ياديږي. سويچينګ دا راښيي تر څو څرنګه د يوې شبکې پيرودونکي وکولای شي د شبکې له راډيووي سرچينو څخه ګټه پورته کړي، او يو له بل سره معلومات انتقال کړي.
تر اوسه پورې په مخابراتي شبکو کې دوه ډوله سويچينګ ټکنالوژۍ چې د Circuit Switching او Packet Switching په نامه ياديږي، پکار وړل شوي.
۲.۱۱.۱ سرکټ سويچينګ
په دې ډول سويچينګ کې د دوه لوريو تر منځ د معلوماتو د ليږنې په موخه لومړی يوه اړيکه ټينګيږي، چې وروسته له دې اړيکې بيا يو فزیکي مسير د معلوماتو د ليږل په موخه ټاکل کيږي. په سرکټ سويچينګ کې، هغه چينل چې د يوې ټليفوني اړيکې د دواړو لوريو لپاره ټاکل شوی، دغه دواړه لوري کولای شي تر هر وخته يې چې زړه وي له دغه چينل څخه ګټه پورته کړي، او بل هيڅ پيرودونکی له دغه چينل څخه ګټه نشي پورته کولای تر څو چې بيکاره شوی نه وي. که چيرې په دغه چينل کې معلومات هم انتقال نشي نو بیا هم د همدغو دواړو لوريو لپاره ځانګړی شوی وي.
په GSM ټکنالوژۍ کې له سرکټ سويچينګ نه ګټه پورته کيږي، چې په دغه سويچينګ کې د اړيکې د ټينګولو لپاره درې مرحلې شتون لري.
۱: د ليږونکي او اخستونکي تر منځ ټولې شبکې سرچينې (لکه راډيوی چينلونه) ځانګړي کيږي.
۲: د معلوماتو ليږل.
۳: د ځانګړيو شويو شبکيي سرچينو خلاصون او د اړيکې پرې کول.
د سرکټ سويچينګ ټکنالوژي د هغو خدمتونو لپاره چې يو ثابت بانډويت ته اړتيا لري او د زماني تاخير په مقابل کې ډير حساس وي لکه ټليفوني اړيکو او ټليفوني خبرو خدمتونه ډير ښه دی. نو د همدې لپاره په GSM شبکو کې له همدغې ټکنالوژي نه ګټه پورته کيږي.

[۲.۱۹] شکل، سرکټ سويچينګ
۲.۱۱.۲ پاکټ سويچينګ
په دې سويچينګ کې د معلوماتو د ليږنې لپاره د سرکټ سويچينګ په څير يوه ټاکلې لاره معلومه نه ده، او هغه معلومات چې بايد وليږل شي، لومړی په کوچنيو پاکټونو ويشل کيږي او وروسته له دې بيا د أخيستونکي په لوري ليږل کيږی. په هر پاکټ باندې د Header په نامه يو ليکنه ده، چې په هغه د ليږونکي أدرس، د ليږلو وخت، د أخيستونکي أدرس او داسې نور اړين مسايل ليکل شوي دي، تر څو پاکټونه په پوره ډاډ مقابل لوري ته ورسيږي. په دې سويچينګ کې چې کله اصلي معلومات په کوچنيو پاکټونو وويشل شو او همدا شان Header هم پرې ولګول شو له دې څخه وروسته مقابل لوري ته ليږل کيږي، د ليږنې په وخت کې هر پاکټ واک لري چې هره يوه لاره چې لنډه، أرزانه او د ټرافيک په کې کم والی وه غوره کوي او حرکت پرې کوي او کوښښ کوي چې خپل ځان أخيستونکي ته ورسوی. وروسته له دې چې ټول پاکټونه أخيستونکي ته ورسيدل، هلته ټول سره راټوليږي او بيا وروسته اصلي معلومات تر لاسه کيږي. په دې سويچينګ کې له ټول بانډيت څخه ټول پيرودونکي په ګډ ډول سره ګټه پورته کوي، او د هر پيرودونکي معلومات په پاکټي ډول سره له بيلا بيلو لارو څخه ځان مقصد ته رسوي.
د GPRS ټکنالوژي له پاکټ سويچينګ ځيني ګټه پورته کوي، په دغه مرحله کې يوازې يوه مرحله موجوده ده او هغه هم د معلوماتو ليږل دي او بس. په پاکټ سويچينګ کې ډيټا په مستقلو پاکټونو ولې يو له بل سره اړيکه لري ويشل کيږي.
پاکټونه حق لري چې له بيلا بيلو لارو څخه ځان مقصد ته ورسوي، نو ځکه په دغه سويچينګ کې د ليږونکي او اخستونکي تر منځ د چينل ځانګړي کولو ته اړتيا نه پيښيږي او ډيری شمير پيرودونکي کولای شي چې د شبکې له سرچينو څخه په ګډ ډول سره ګټه پورته کړي.

[۲.۲۰] شکل، پاکټ سويچينګ
۲.۱۱.۳ د سرکټ او پاکټ سويچينګ پرتلنه
پاکټ او سرکټ سويچينګ شبکې له يوه ځای ته د معلوماتو د ليږنې په موخه له بيلا بيلو ټکنالوژيو څخه ګټه پورته کوي، هر يوه ټکنالوژي په خپل ځای ګټې او ځينې نيمګړتياوې لري او دغه ګټې او نيمګړتياوې له دې پيدا کيږي چې څرنګه مونږ له دې ټکنالوژيو ګټه پورته کوو. چې دلته دا دواړه ټکنالوژۍ يو له بل سره پرتله کوو.
۱: د شبکې د راډيووی سرچينو له نظره په GSM شبکو کې هر پيرودونکي ته يو مستقل چينل ورکول کيږي، خو په GPRS شبکو کې ټول پيرودونکي کولای شي د شبکې له ټولو چينلونو څخه په ګډ ډول سره ګټه پورته کړي.
۲: په سرکټ  سويچينګ کې د هر پيرودونکي لپاره يو ځانګړی چينل شتون لري، خو په پاکټ سويچينګ کې ټول چينلونه په ګډ ډول سره د پيرودونکو له لورې څخه پکار وړل کيږي.
۳: په سرکټ سويچينګ کې چې کله اړيکه له يوه ځنډ سره مخ شي نو د دوهم ځل نښليدلو ته اړتيا لری، خو په پاکټ سويچينګ کې چې کله اړيکه له ځنډ سره هم مخ شي خو بيا هم د دې امکان لري چې پرې نه شي.
۴: هغه مخابراتي شبکې چې د سرکټ سويچينګ له ټکنالوژۍ نه ګټه پورته کوي د پاکټ سويچينګ په پرتله د اړيکو بيې يې قيمتي دي، ځکه د هر پيرودونکي لپاره ځانګړی چينل شتون لري.
۵: په سرکټ سويچينګ کې له راډيووی چينلونو څخه لکه څرنګه چې ښايي ګټه نه پورته کيږي، خو په پاکټ سويچينګ کې له راډيووی سرچينو څخه په اعظمي ډول سره ګټه پورته کيږي.
۲.۱۶ د EDGE پيژندنه
په GSM شبکو کې د پاکټ ډيټا د ليږنې او  رامنځ  ته  کولو په موخه له GPRS ځينې ګټه پورته شوې، چې د دغې ټکنالوژۍ د رامنځ ته کولو په موخه ځيني نوي انټرفيسونه او وسيلې رامنځ ته شوې او GSM شبکې کې کارول شوي. د دغې ټکنالوژۍ کارول او له هغې نه ګڼه اخيستنه تر يو وخته ډيره ښه وه او ده. خو برسيره پر دې په يادې ټکنالوژۍ کې ځينې نيمګړتياوو چې مخکې ورځينې يادونه وشوه شتون لري چې د دغو نيمګړتياوو د له منځ وړلو او ځينو نويو خدمتونو د رامنځ  ته کولو په موخه EDGE   رامنځ ته شو.
EDGE چې د (EGPRS) Enhanced GPRS   په نامه هم ياديږي يوه نوې ټکنالوژۍ ده، چې په GSM او GPRS ګډو شبکو کې د ډيټا د سرعت د لوړوالي په موخه کارول کيږي. EDGE کې يوازې د ماجوليشن نوي تخنيکونه او نوي Channel coding رامنځ ته شوي ترڅو د Packet او Circuit دواړو سويچينګ غږيز او ليکل شوي معلومات انتقال کړي. په حقيقت کې  EDGE  يو ميتود ده چې د  GPRS څخه په يوازې ډول سره په  GSM شبکو کې نه کارول کيږي. 
۲.۱۷ د EDGE خدمتونه
لکه څرنګه چې EDGE د GPRS پرمختللی شکل ده، نو طبيعي ده چې دغه ميتود له GPRS  څخه پرمختللي خدمتونه هم خپلو پيرودونکو ته وړاندې کوي هغه خدمتونه چې EDGE خپلو پيرودونکو ته وړاندې کوي په لاندې ډول دي.
د پريښناليک ليږل او خبرې اترې (چټ) کول.
له انټرنېټ څخه د فايلونو اخيستل، ليږل او شريکول په لوړ سرعت او کم وخت کې.
هر ځای کې انټرنيټي أسانتياوو ته لاس رسی.
په انټرنېټ کې انلاين ويډيوګانې کتل.
په انټرنېټ کې هر ډول څيړنې.
او ډيری داسې نورې أسانتياوې د EDGE له خدمتونو څخه يادولی شو.
۲.۱۹ د EDGE نيمګړتياوې
د مخابراتو دريم نسل د ځينو اړينو مرحلو په پلي کيدلو سره رامنځ  ته کيږي، دغه دوه مرحلې د GPRS ځينې نيمګړتياوې درلودې همدا شان په EDGE کې هم ځينې نيمګړتياوې شتون لري. کله چې مونږ په يادو ټکنالوژيو کې له نيمګړتياوو څخه خبرې کوو نو موخه مو له دريم نسل سره د پرتلنې موضوع ده، چې په لاندې ډول دي.
د دريم نسل په پرتله د کم Data rate شتون، کم خدمتونه، د ماجوليشن او کوډينګ مخکيني تخنيکونه او داسې نورې ستونزې له هغو مسايلو څخه دي چې، مخابراتي ټکنالوژۍ يې دې ته تشويق کړه  ترڅو د دريم نسل په لور پل کيږدي.
دريــم څپــرکی
د UMTS شبکه
۱.۳ پيژندنه

لکه څرنګه چې مخکې هم يادونه وشوه، ټولې مخابراتي ټکنالوژۍ په دوه سيسټمونو چې اروپايي او امريکايې سيسټمونه دي ويشل شوي. خو برسيره پر دې د دغو سيسټمونو ټولې ټکنالوژۍ په ځينو نسلونو چې مخکې ترې يادونه وشوه ګروپ بندي  شوي. په دې مونوګراف کې تر اوسه پورې د اروپايي سيسټم ټکنالوژيو دوهم، او هغه پورې اړوند نسلونو باندې بحث وشو خو اوس د دغه سيسټم په  دريم نسل ټکنالوژۍ چې د UMTS په نامه ياديږي بحث ترسره کيږي. 
د UMTS کلمه چې له Universal Mobile Telecommunication System څخه اخيستل شوې،داروپايي سيسټم دريم نسل له هغې ټکنالوژۍ څخه عبارت ده چې د بيلا بيلو خدمتونو د وړاندې  کولو  په موخه له لوړ Data rate څخه ګټه پورته کوي. دا ټکنالوژۍ چې د (Third Generation Project Partnership Project) 3GPP له  لورې څخه يې پراختيا موندلې، له W-CDMA Radio Access ټکنالوژۍ نه په ګټه اخيستتې سره کولای شي د GSM أپريټرانو پيرودونکو ته خدمتونه په لوړ سرعت او ښه کيفيت وړاندې کړي. د UMTS ټکنالوژۍ له يوه پراخ شبکيي سيسټم څخه چې وروسته به پرې بحث وشي جوړه شوې. دغه سيسټم  له درې برخو چې د MAP
،UTRAN او UMTS Terminal په نامه ياديږي منځ ته راغلې. 
که يادې ټکنالوژۍ ته د پيرودونکو  له انده وګورو نو داسې ويلای شو چې، په GSM ټکنالوژۍ کې پيرودونکو يوازې د خپل ګرځنده ټليفون له لارې څخه کولای شو ټليفوني اړيکې ټينګې کړي او لنډ ليکلي پيغامونه وليږي، د GPRS او EDGE په رامنځ ته کيدو سره له انټرنېټ څخه  ګټه اخيستنه  رامنځ  ته شوه، خو دغې أسانتيا ځينې محدوديتونه درلود او په پوره ډول سره پيرودونکو نشو کولای انټرنېټ ته لاس رسی پيدا کړي، خو کله چې د مخابراتي سيسټم دريم نسل ټکنالوژۍ (UMTS) رامنځ ته شوه نو له انټرنټ څخه ګټه اخيستنه دومره پراخه شوه، چې يو پيرودونکي برسيره پردې چې ټليفوني اړيکه ټينګه کړي کولا ی شي چې په انلاين ډول سره ويډيووي خبرې هم وکړي. 
د UMTS ټکنالوژي کولای شي د 2 Mbps سرعت په لرلو سره خپل خدمتونه پيرودونکو ته وړاندې کړي، په جاپان کې دغه سرعت د نورو هيوادونو په  پرتله لا نور هم ډير دی او تر 3Mbps پورې  رسيږي. د خدمتونو دغه قيمت د GSM له 14Mbps، د GPRS له 65Kbps او د EDGE له 384Kbps خدمتونو سرعت څخه لوړ ده، چې د ځينو ټکنالوژيو لکه CDMA2000 او داسې نورو په پرتله يو شان خدمتونه په يوه شان Data rate وړاندې کوي.
د يوه موجوده GSM شبکې لپاره د UMTS پلې کول ډير ساده خو قيمتي دي، ځکه ډيری مسايل د GSM او UMTS ټکنالوژۍ يو له بل سره يو شان دي نو له همدې کبله ساده، خو له بل پلوه د نوي ليسنس تر لاسه کول او د وسيلو Upgrade کول د دغې ټکنالوژۍ د پلي کولو پر قيمت اغيزه لري.
مخکينۍ Cellular شبکې Circuit Switching وې، په دې معنی چې د دوه لوريو ترمنځ اړيکه له سرکټ پورې تړاو درلود. خو ننې پرمختللې شبکې  Packet Switching دي، چې له (IP)Internet Protocol  نه ګټه اخلي او يو خيالي اړيکه (Virtual Connection) چې تل د لاس رسي وړ وي د دوه لوريو  ترمنځ  رامنځ ته کوي. برسيره پر دې UMTS کولای شي ځيني نوي ميتودونه چې د Alternative Billing Method او يا Calling Plans په نامه ياديږي رامنځ ته کوي، چې پيرودونکي کولای شي د Bits او يا Sessions په نظر کې نيولو سره پيسۍ ورکړي. د دې برسيره ځينې نوي خدمتونه لکه  ويډيو کنفرانس، د انټرنټ له لارې څخه د ټلويزيوني خپرونو کتنه (Internet Protocol Television)IPTV  او داسې نور هم وړاندې کولای شي.
ياده ټکنالوژي  تر اوسه د نړۍ په ډير شمير هيوادونو کې پلې شوې لکه  د امريکا متحده ايالات، کاناډا، ټول اروپايي هيوادونه، سعودي عربستان، چين او ډير شمير نور أسيايي هيوادونه چې په نږدې وختونو کې په افغانستان کې هم  پلې شوې.
۳.۲ د UMTS خدمتونه او Data rate 
لکه څرنګه چې ټولو مسلکي او غير مسلکي کسان په دې پوهيږي چې مخابراتي خدمتونه د يوې مخابراتي شبکې له لورې له هغو أسانتياوو څخه عبارت دي چې پيرودونکي ورځينې ګټه پورته کوي. د مخابراتو د دريم نسل ټکنالوژۍ هم د تيرو نسلونو په څير بيلا بيل خدمتونه وړاندې کوي خو دغه خدمتونه د هغو ټکنالوژيو په پرتله چابک او د ښه کيفيت درولودونکي دي. هغه خدمتونه چې د اروپايي سيسټم  دريم نسل ټکنالوژۍ (UMTS) په خپلو پيرودونکو ته وړاندې کوي په لاندې ډول دي.
ټليفوني اړيکه او د لنډ ليکليو پيغامونو ليږل.
په خپل ګرځنده ټليفون کې ويډيويي کنفرانس.
د ګرځنده ټليفون له لارې څخه د ټلويزيوني خپرونو کتنه.
انټرنټ ته په پوره سرعت سره لاس رسی.
د GPS نه ګټه اخيستنه.
د انټرنټ له لارې څخه درملنه (Telemedicine).
د خپل ګرځنده ټليفون په لرلو سره د نړۍ په ګوټ ګوټ کې له بيلا بيلو مارکيټونو څخه سودا کول.
د لوړ ظرفيت درلودونکو فايلونو ليږل، اخيستل او شريکول.
د ګرځنده ټليفون له لارې د برق بيل ورکول، د پيسو ليږل او ډيرې داسې نورې أسانتياوې په ډير لوړ سرعت.
يوه بله موضوع چې له خدمتونو سره تل يو ځای ذکر کيږي، د Data rate موضوع ده. Data rate دا راښيي چې يو پيرودونکی د يوې شبکې خدمتونو ته په کوم سرعت لاس رسی پيدا کولای شي او يا په بل عبارت يوه شبکه په کوم سرعت سره کولای شي چې خپل خدمتونه يو پيرودونکي ته وړاندې کړي. په تيرو شبکو کې Data rate بيلا بيل قيمتونه درلودل، UMTS شبکو کې تر Mbps۲ پورې دی، او په جاپان کې أن تر Mbps ۳ پورې رسيږي. چې پيرودونکي کولای شي په پوره ډول سره پورته ذکر شويو خدمتونو ته لاس پيدا کړي.
۳.۳ د UMTS شبکې جوړښت
دUMTS  شبکه د GSM شبکې په شان له درې برخو چې د UMTS Terrestrial Radio Access Network (UTRAN)،(CN) Core Network او (UE) User Equipment په نامه ياديږي لاسته راغلې دCore network  
برخه د شبکې له مرکزي برخې څخه عبارت ده او ټولې مرکزي دندې لکه Switching, Routing د ټرافيک انتقال او په هغه پراسس د  نوموې شبکې دا برخه ترسره کوي، د دې برسيره ځينې Database هم لري ترڅو له سيسټم څخه د چلونې (Management) او نظارت (Monitoring) دندې ترسره کوي. 
د UMTS شبکې بنسټيز جوړښت د GSM شبکې له جوړښت سره يو شان ده. هغه وسيلې چې په GSM شبکې کې کارول شوي دلته هم هغه دندې ترسره کوي ميکانيزمونه او ټکنالوژۍ يې يو له بل سره توپير لري.

[۳.۱] شکل، د UMTS  شبکې جوړښت
اوس د UMTS شبکې په هره برخې جلا جلا بحث کيږي.
۳.۳.۱ User Equipment 
د پيرودونکو وسيله چې له UMTS موبايل وسيلې او UMTS سيمکارټ يا (SIM)Subscriber Identify Model  څخه لاسته راغلې، له هغې وسيلې څخه عبارت ده چې کولای شي د UMTS شبکې ټول خدمتونه په پوره کيفيت او اصلي حالت خپلو پيرودونکو ته وړاندې کړي. لکه څرنګه چې په GSM او GPRS شبکو کې SIM يو پيرودونکی د شبکې مرکزي برخې يا Core Network ته ورپيژانده دلته په UMTS شبکو کې USIM عيني دنده ترسره کوي. 
د UMTS شبکې سيمکارټ (USIM) د GSM شبکو د SIM په شان عين فزيکي جوړښت لري او کولای شي د UMTS شبکې ټولې دندې او خدمتونه په ښه توګه ترسره کړي. 
۳.۳.۲ (UTRAN)Universal Terrestrial Radio Access Network  
د UMTS شبکه په ډيره چکټتيا سره د يوې Multiple Access شبکې په لور درومي، چې د نوموړي شبکې د UTRAN برخه د Radio Access Network شکل ځانته غوره کوي. په UMTS شبکې کې د UTRAN برخې همدا دنده ده  ترڅو دپيرودونکي  وسيلې او شبکې مرکړي  برخې (Core Network)  ترمنځ اړيکه  ټينګه، پرې او ساتي.
هر UTRAN له يوه او يا څو دانو (RNSs)Radio Network Subsystem  څخه لاسته راغلی، چې بيا هر RNS له يو شمير Base Station څخه چې Node B هم ورته وايي او له يوه (RNS)Radio Network Controller  څخه جوړ شوی. په يوې UTRAN کې موجودې RNS يو له بل سره د lur له انټرفس نه په ګټې اخيستنې سره تړل شوي دي، دغه انټرفس هغه RNC چې په بيلا بيلو RNS کې شتون لري يو له بل سره تړي. د lur انټرفس چې د يوه Open interface په عنوان پيژندل شوی له هغه انټرفس څخه عبارت ده چې کولای شي معلومات (ټرافيک) او سيګنالينګ دواړه انتقال کړي.
۳.۳.۲.۱ (BS)Base Station 
نوموړې وسيله چې د Node B په نامه هم ياديږي، له هغې وسيلې څخه عبارت ده چې په UMTS شبکې کې د Uu او lub انټرفس ترمنځ شتون لري. نوموړې وسيله له ټولو پيرودونکو څخه مربوطه سيګنالونه را اخلي او هغه باندې ځينې عمليې ترسره کوي چې له هغه وروسته نوموړي سيګنالونه د RNC برخې ته ورسپاري. لکه څرنګه چې په GSM شبکې کې نوموړي دندې د BTS په غاړه وې دلته په UMTS شبکې کې د Base Station په غاړه دي. 
۳.۳.۲.۲ (RNS)Radio Network Controller  
له Base Station څخه وروسته د RNC په نامه يوه وسيله چې د lub او lu انټرفس ترمنځ شتون لري، د UTRAN په برخه کې د کنټرول کولو او Switching دندې ترسره کوي. برسيره پر يادو شويو دوه انټرفسونو يو بل انټرفس چې د lur په نامه هم ياديږي شتون لري. نوموړی انټرفس د دوه جلا RNSs د RNC د نښليدلو په موخه پکار وړل کيږي. د کنټرول کولو او Switching دندو برسيره RNC کولای شي چې د Power او Hadover  کنټرول، Packet Scheduling او Code Management تر سره کړي. 
۳.۳.۲.۳ (RNS)Radio Network System  
په UTRAN برخې کې RNC او له هغې پورې اړوند ټول Base Station او انټرفسونه په مجموع کې د RNS په نامه ياديږي. يو RNS کولای شي يوازې او يوازې يوه RNC ولري او نوموړې RNC کولای شي ډير شمير Base Station ولري. خو يوه UTRAN کولای شي چې څو RNC ولري. په عمومي ډول سره داسې ويلای شو چې يوه RAC او په هغه پورې اړوند Base Station  د RNS په نامه ياديږي چې بيا څو RNS يو له بل سره يو ځای کيږي او يوه UTRAN تشکيلوي. لاندې شکل ياده موضوع په ډيره روښانه سره بيانوي. 


[۳.۲] شکل، د UTRAN برخه
۳.۳.۲ Core Network 
د UMTS شبکې د Core Network برخې وسيلې د Switching له انده په دوو برخو ويشل شوې چې د پاکټ سويچنګ وسيلو او سرکټ سويچنګ وسيلو په نامه ياديږي. هغه وسيلې چې له سرکټ سويچينګ پورې تړاو لري عبارت دي له HLRL, MSC,VLR او (GMSC)Gateway MSC  او کومې وسيلې چې له پاکټ سويچنګ پورې تړاو لري عبارت له Serving (SGSN)GPRS Support Node  او (GGSN)Gateway GPRS Support Node څخه دي. ځينې وسيلې لکه VLR, HLR, EIR, AUC او داسې نورې که هر ډول سويچنګ وي خو بيا هم يو له بل سره په مشترک ډول کار تر سره کوی.
د UMTS شبکې د Core Network په برخه کې ډيری هغه وسيلې او انټرفسونه شتون لري کوم چې د GSM او GPRS ګډې شبکې په مرکزي برخې کې شتون درلود. د UMTS شبکې مرکزي برخې وسيلې GSM او GPRS شبکې په پرتله له ډير ظرفيت او نويو خدمتونو څخه برخمنې دي چې کولای شي د  UMTS ټکنالوژۍ ټول خدمات په ښه توګه سره خپلو پيرودونکو ته وړاندې کړي. 
لاندې شکل دا موضوع په ښه ډول سره بيانوي.

[۳.۳] شکل ، د Core Network برخه
له پورتني شکل څخه ښکاري چې د UMTS شبکې مرکزي برخه له دوه ډوله وسيلو چې د Packet Switching او Circuit Switching وسيلو څخه دي لاس ته راغلې. ډيری داسې هم شته چې د Switching د موضوع په نظر کې له نه  نيولو سره بيا هم يو له بل سره اړيکه ټينګوي او په  ګډه سره کار کوي.
کله چې يوه UMTS شبکه وغواړي له يوې بلې شبکې سره که هغه سرکټ او يا پاکټ سويچنګ وي اړيکه ټينګه کړي، نو په دغه صورت کې د سرکټ سويچنګ شبکې لپاره له سرکټ سريچنګ وسيلې او د پاکټ شبکې لپاره له پاکټ سويچنګ وسيلې ځينې ګټه پورته کوي.
۳.۴ د UMTS انټرفسونه
په تيرو څپرکو کې د پاکټ شبکې پر ټولو انټرفسونو باندې په مفصل ډول بحث شوی، نو له دوهم ځلې بحث څخه دلته ژغودنه شوې او يوازې په هغو نويو انټرفسونو باندې چې نوي رامنځ ته شوي او د ډير استعمال وړ دي بحث کيږي. 
Uu انټرفس: هغه انټرفس چې د پيرودونکي وسيلې (UE) او Node B ترمنځ شتون لري.
Iu انټرفس: هغه انټرفس چې د RNC او MSC/VLR يا SGSN ترمنځ شتون ولري.
Iu-cs انټرفس: هغه انټرفس چې د Circuit Switching ډيټا لپاره دی.
Iu-ps انټرفس: هغه انټرفس چې د Packet Switching ډيټا لپاره دی.
Iub انټرفس: هغه انټرفس چې د RNC او Node B ترمنځ شتون لري.
Iur انټرفس: هغه انټرفس چې د RNC او RNC ترمنځ شتون لري.
تر اوسه پورې په ټولو بنسټيزو معلوماتو، د GSM پر شبکې، د GPRS او EDGE پر ټکنالوژيو او همدا شان د مخابراتي نسلونو پر دريم نسل ټکنالوژۍ (UMTS) باندې په پوره تفصيل سره بحث شوی، او ټول هغه اړين معلومات چې بايد ذکر شوي وای ليکل شوي. لکه څرنګه چې د مونوګراف موضوع په UMTS شبکو کې د چارجينګ په اړونده ده چې په راتلونکي څپرکي کې په يادې موضوع په پوره تفصيل سره بحث وشي.


څلورم څپرکی
په UMTS شبکو کې چارجينګ
۴.۱ پيژندنه
مخابراتي شبکې تراوسه پورې دسويچنګ له انده په دوه برخو چې د Circuit Switching اوPacket Switching
په  نامه ياديږي  ويشل شوي، په دغو شبکو کې د معلوماتو ليږل راليږل، د ماجوليشن او ډيماجوليشن عمليې، د معلوماتو کوډ کول او بيرته  راکوډ کول او لنډا  دا چې ټولې پروسې او عمليې يو له بل سره ډير توپير لري.
يو له دغو څخه چې په ټولو مخابراتي شبکو کې د مخابراتو له پيل څخه تر اوسه پورې په ګډ ډول سره شتون لري، د پيرودونکو او شبکې تر منځ د پيسو (کريډيټو) د راکړې  ورکړې موضوع ده. په سرکټ او پاکټ سويچينګ شبکو کې د يادې موضوع د تر سره کولو په موخه تر اوسه پورې له بيلا بيلو ميتودونو، پروټوکولونو، سافټويرونو، انټرفسونو او الګوريتمونو څخه  ګټه پورته شوې تر څو د پيرودونکو او شبکې تر منځ  ياده موضوع روښانه کړي. د پيرودونکو او شبکې تر منځ د پيسو د راکړې ورکړې موضوع په دوه ډوله  ترسره کيږي، لومړی يې د بيلنګ (Billing) او هم دوهم يې د چارجينګ (Changing) په نامه ياديږي، چې په لاندې ډول سره تعريف کيږي. 
۴.۱.۱ بيلينګ
که چيرې د پيرودونکو او شبکې تر منځ په داسې ډول سره قرارداد شوی وي چې پيرودونکي په يوه مدت زمان کې د دې حق ولري  تر هغه يې چې زړه وي له خدمتونو څخه ګټه پورته کړي او د همغه مدت زمان په پای کې شبکې ته د بيل په شکل سره پيسې ورکړي، نو دغه ډول قرارداد د بيلينګ يا وروسته ورکړې کريډيټ سيسټم (Post paid) په نامه ياديږي. د بيلګې په توګه کله چې پيرودونکی له خدمتونوڅخه ګټه پورته کړي.
نو د يوه Call Detail Record ټول اړوند معلومات يې د أخيري Out put په عنوان پيرودونکي ته د بيل په څير ورليږل کيږي. 
۴.۱.۲ چارجينګ
که چيرې د پيرودونکو او شبکې تر منځ د پيسو د راکړې ورکړې پر موضوع  باندې په داسې ډول سره قرارداد شوی وي چې له خدمتونو څخه د ګټې اخيستنې په وخت کې بايد کافي پيسې (کريډيټ) ولري، او يا مخکې له دې چې اړيکه  ټينګه کړي بايد په خپل اکونټ کې  کافي کريډيټ ولري، نو دغه ډول پروټوکول د چارجينګ يا مخکې ورکړې کريډيټو سيسټم (Pre-paid) په نامه ياديږي. 
هره شبکه کولای شي هر ډول يې چې زړه وي له خپلو پيرودونکو سره د کريډيټو پر موضوع  قرارداد وتړي، خو په معمولي ډول سره  په  موبايل  يا PLMN  شبکو کې د چارجينګ له ميتود څخه ګټه پورته کوي، او په سيم لرونکو شبکو يا PSTN  شبکو کې له بيلينګ ميتود څخه ګټه پورته کوي.
	لکه څرنګه چې مخکې هم يادونه وشوه، چارجينګ سيسټمونه هم بيلا بيل ډولونه لري  تر اوسه پورې په بيلا بيلو شبکو کې ترې ګټه پورته شوې. لکه څرنګه چې د مونوګراف موضوع  په UMTS شبکو کې د چارجېنګ په اړوند ده، او ياده شبکه له پاکټ سويچنګ ځينې ګټه پورته کوي نو له همدې به ښه وي چې نيغ په نيغه په پاکټ سويچنګ شبکو او يا په بله اصطلاح د UMTS شبکو کې د چارجينګ په موضوع باندې بحث پيل شي.
۴.۲ په UMTS شبکو کې چارجينګ
د اروپايي سيسټم پاکټ سويچنګ ټکنالوژۍ له GPRS څخه را پيل کيږي، چې EDGE او UMTS هم له ياد سويچنګ ځينې ګټه پورته کوي. په نوموړو شبکو کې د چارجينګ طريقې يو له بل سره تقريبا يو شان دي، خو اساسي توپير يې د خدمتونو په ډيروالي کې ده. لکه څرنګه د GPRS او EDGE خدمتونه د UMTS په پرتله کم دي نو طبيعي ده چې د چارجينګ پروسه يې هم د UMTS په پرتله دومره پيچده نه ده. خو بيا هم د ډيرو توپيرونو په درلودلو سره  سره نوموړې ټکنالوژۍ له پاکټ سويچنګ ځينې ګټه پورته کوي او د چارجينګ ډيری پارامټرونه يې يو له بله سره يو شان دي. په UMTS شبکو کې د چارجينګ پروسه په لاندې پاراميټرونو پورې تړاو لري.
۴.۲.۱ د شبکې جوړښت
په UMTS  او يا په عمومي ډول سره  په  ټولو مخابراتي  شبکو کې د چارجينګ د تر سره کولو په موخه يوازې يوه وسيله او يا يوه برخه مسؤليت نه لري، بلکې د ډيرو وسيلو د يوه ځای کار کولو او د معلوماتو له تبادلې څخه وروسته د چارجينګ پروسه اجرا کيږي.  په مجموعي ډول سره ويلای شو چې د شبکې جوړښت او د دغو وسيلو له يو ځای کار کولو 	او د چارجينګ د معلوماتو له تبادلې څخه وروسته د چارجينګ پروسه په يوې شبکې کې تر سره کيږي. په مخکينيو مخابراتي شبکو کې د پيرودونکو د چارج کولو په موخه له Offline Charging System نه ګټه پورته کيده، کله به چې پيرودونکو د شبکې له خدمتونو څخه ګټه پورته کړه نو له هغه وروسته به د ټليفوني اړيکې ثبت شوي معلومات يا CDR  را  ټوليدل او په مجموعي ډول سره به Billing system ته استول کيدل. او د يوې ټاکلې مودې په پای کې به پيرودونکو د بيل په شکل د خدمتونو نه د ګټې اخيستنې قيمتونه تر لاسه کول چې دا ميتود د مخابراتي شبکو په  تاريخ کې يو کلاسيک ميتود ګڼل کيږي، نو په همدې موخه د UMTS Release5 او يا په R5 کې دا ستونزه حل شوه او د يوې شبکې هر Node ته دا واک ورکړل شو په صحيح ډول سره CDR  را جوړ او د شبکې مرکزي برخې ته يې وليږي.  نو له همدې کبله په ډاډه ويلای شو چې د يوې UMTS شبکې په چارجينګ پروسه کې د نوموړي شبکې ټولې وسيلې لکه MSC, HLE, VLR, GMSC,GGSN,SGSN,
او داسې نور مسؤليت لري. 
۴.۲.۲ د معلوماتو ليږلو ميکانيزم
په UMTS شبکو کې ځينې وسيلې پاکټ سويچينګ او ځينې سرکټ سويچنګ دي. نوموړي وسيلې د خپل درلودونکي سويچينګ پر بنسټ معلومات  پراسس او تبادله کوي. نو له همدې کبله د چارجينګ په پروسه کې بايد دا په  ګوته شي چې معلومات، له کومې وسيلې څخه په کوم سويچينګ سيسټم را ليږل شوي. 
۴.۲.۳ پروټوکولونه
د يوې شفافې چاجينګ پروسې د ترسره کولو او د مربوطه  وسيلو ترمنځ  د پوره  باامنه  اړيکې د ترسره کولو په موخه ځينې پروټوکولونو ته اړتيا ده، تر څو نوموړې وسيلې د هغو پر بنسټ د چارجينګ معلومات يو له بل سره تبادله او پراسس کړي. هغه پروټوکولونه چې په چارجينګ پروسه کې له پوره شهرت څخه برخمن دي عبارت دي له SIP, TCP/IP, GGSN-TP, SGSN-TP او CAMEL پروټوکولونه.
۴.۲.۴ له SS7 سيګنالينګ نه ګټه اخيستنه
په چارجينګ پروسه کې د بيلا بيلو وسيلو ترمنځ اړيکه او د هغوی نښلونه او کنټرول د يوه سيګنالينګ په واسطه ترسره کيږي چې نوموړی سيګنالينګ د SS7 سيګنالينګ په نامه ياديږي.
۴.۲.۵ د چارجينګ د ترسره کولو ميکانيزم
په ټولو پاکټ سويچينګ شبکو کې د چارجينګ پروسه د دوه اساسي پارامټرونو پر بنسټ  ترسره کيږي. چې لومړی يې د پاکټونو شمير او دوهم يې د يوه ارتباط ځانګړی وخت (Communication Session) ده.
که چيرې يوې شبکې خپل ټول پيرودونکي د انتقالي پاکټونو د شمير پر بنسټ چارج کړل، نو نوموړی چارجينګ سيسټم د پاکټونو د شمير پر بنسټ چارجينګ سيسټم په نامه او که چيرې د Session  پر بنسټ چارج کړل نو نوموړی چاجينګ سيسټم د Session پر بنسټ چارجينګ سيسټم په نامه ياديږي. هره شبکه کولای شي په هر ډول يې چې زړه وی خپل چارجينګ سيسټم برابر کړي.
لکه څرنګه چې په مخابراتي شبکو کې د ټولو برخو د پلانولو، جوړولو او له هغې څخه د لازمي ساتنې په موخه بيلا بيل انجينران په بيلا بيلو تخصوصونو لري، نو طبيعي ده چې د Charging او Billing لپاره هم متخصص انجينرانو ته اړتيا ده ترڅو دغه پروسه او ميکانيزم په يوې مخابراتي شبکې کې پلی کړي. اساسأ د دغې پروسې متخصص انجينران د  شبکې د (Intelligent Network)IN  برخې پورې تړاو لري او دا دنده لري تر څو د يوې شبکې د Billing او Charging موضوعات پلان، تطبيق او له تطبيق څخه وروسته له هغه څخه لازمه ساتنه وکړي.
ډيری وخت مخابراتي شبکې خپل سيمکارټونه په پيلا بيلو ډولونو او په بيلا بيلو قيمتونو او تخفيفونو خپلو پيرودونکو ته عرضه کوي چې نوموړي قيمتونه بايد په دقيق ډول سره په شبکې کې وساتل شي او کله چې ځينې پيرودونکي د تخفيفونو سره د شبکې له خدمتونو څخه ګټه پورته کوي بايد له هغو نورو پيرودونکو سره چې تخفيف نلري توپير ولري چې دا ټول بايد د پوهو او متخصصو انجينرانو له لورې څخه تر سره شي.
۴.۳ د چارجينګ ډولونه 

په UMTS او  يا  ټولو مخابراتي شبکو کې د چارجينګ پروسه په دوه ډوله چې د Online Charging System او Offline Charging System په نامه ياديږي، تر سره کيږي. 
۴.۳.۱ Online Charging System
که چيرې يوې مخابراتي شبکې خپل ټول پيرودونکي د Packet او Session پر بنسټ د خپلو خدمتونو څخه د ګټې اخيستنې په وخت کې همزمان چارج کړل، نو نوموړی چارجينګ سيسټم د Online Charging System په نامه ياديږي.
په دغه ډول چارجينګ سيسټم کې کله چې يو پيرودونکی د يوې شبکې له خدمتونو څخه ګټه پورته کوي، شبکه برسيره پر دې چې نوموړي پيرودونکي ته خدمتونه ورکوي دا مسؤليت لري چې همزمان نوموړي پيرودونکی چارج هم کړي. کله چې پيرودونکي له خدمتونو څخه ګټه اخيستنه پای ته ورسوله نو شبکه بايد نوموړي پيرودونکي ته د خپل مخکيني کريډيټو قيمت، د مصرف شوي کريډيټو قيمت او د درولودونکو کريډيټو د يوه لنډ ليکلي پيغام له لارې وروليږي. 
د Online Charging System په اړوند خپل ټول مخکينی بحث په لاندې خبرو داسې لنډولی شو، چې په دغه چارجينګ سيسټم کې يو پيرودونکی بايد مخکې له مخکې کريډيټ ولري،او کله چې د يوې شبکې له خدمتونو څخه ګټه پورته کوي همزمان بايد د شبکې له لورې څخه چارج شي او له خدمتونو نه د ګټې اخستنې څخه وروسته بايد شبکه د پيرودونکي د اوسني کريډيټو قيمت وروليږي تر څو نوموړی پيرودونکی په راتلونکي وخت کې له خپلو کريډيټو او له خدمتونو څخه د ګټې اخيستنې په اړوند خبر ولري.
۴.۳.۱.۱ د Online Charging د تر سره کولو ميکانيزم
د يوه Online Charging سيسټم له دوه برخو چې د CTF او OCF په نامه ياديږي ويشل شوی ده.
لومړۍ برخه چې د CTF په نامه ياديږي، له Call Trigger Function څخه اخيستل شوی د چارجينګ سيسټم له هغې برخې څخه عبارت ده چې له بيلا بيلو وسيلو څخه د چارجينګ په اړوند معلومات  راټولوي او د Ro انټرفس نه په ګټې اخيستنې سره د OCF برخې ته ليږي. 
د Online Charging دوهمه برخه د(Online Charging Function)OCF  په نامه ياديږي. له هغې برخې څخه عبارت ده چې له CTF څخه د چارجينګ اړوند معلومات را أخلي، او پيرودونکو ته د دې اجازه ورکوي تر څو له خدمتونو څخه ګټه پورته کړای شي او که خير:  له OCF  پورې اړوند نورې دندې د OCF دوه نورې فرعي برخې چې د (Account Balance Management Function)ABMF  او (Rating Function)RF  په نامه ياديږي تر سره کوي: 
کله چې د چارجينګ اړوند معلومات OCF ته ورسيدل، نو دلته لومړی نوموړي معلومات Rating Function ته ورکول کيږي تر څو لاندې پروسې پرې تر سره کړي.
دا معلوموي چې پيرودونکی له کوم ډول خدمتونو څخه ګټه پورته کوي.
د خدمتونو د قيمت معلومول.
د اوسنيو خدمتونو مجموعي قيمت معلومول.
د Calling او Called لوريو د ټليفون شميرو معلومول او موقعيتونه يې تشخيص کول.
د اوسني بيلانس معلومول او د نه شتون په صورت کې ورته ځواب ورکول.
د خدمتونو څخه د ګټې اخيستنې وخت او د پاکټونو شمير معلومول.
وروسته له دې چې نوموړې دندې د Rating Function له لورې څخه تر سره شوي، نو نوموړي معلومات د دوهم ځل لپاره Online Charging Function ته ليږي. او OCF دغه معلومات را أخلي او ABMF ته يې ليږي تر څو لاندې دندې پرې ترسره کړي. 
اوسني مصرف شوي کريډيټ له مخکينيو کريډيټو سره پرتله کول.
له مخکينيو کريډيټو څخه مصرف شوي کريډيټ تفريق کول.
د موجوده کريډيټو ذخيره کول.
د هغه کارت سريال شميره له منځه وړل کوم چې پيرودونکي د هغه له لارې څخه په خپل اکونټ کې کريډيټ ذخيره کړي دي.
کله چې د يوه چارجينګ ټوله پروسه تر پايه پورې په موفق ډول سره پای ته ورسيده، نو له دې څخه وروسته د ABMF  برخه د پای معلومات بيرته د OCF برخې ته سپاري، او OCF يې بيرته د CTF برخې ته سپاري ترڅو له هغه ځايه څخه بيرته د پيرودونکي موبايل ته د يوه لنډ ليکلي پيغام له لورې څخه نوموړي معلومات وروليږل شي او پيرودونکی په دې پوه شي چې څومره بيلانس يې درلودل، څومره يې مصرف کړل او څومره پاتې دي. د يادونې وړ ده چې د OCF،ABMF او RF په مجموع کې د OCS په نامه هم ياديږي. 
لاندې شکل د يوه  Online Charging System  ټوله پروسه په پوره وضاحت سره بيانوي. 

[۳.۱] شکل، د Online Charging ميکانيزم
په Online Charging System کې ټولې وسيلې يو له بل سره د ځينو انټرفسونو نه په ګټې اخستنې سره نښلول شوي چې نوموړي انټرفسونه په لاندې ډول سره ذکر شوي.
هغه انټرفس چې د CTF او OCF  ترمنځ  شتون لري د Ro په نامه، هغه انټرفس چې د OCF او RF  ترمنځ شتون لري د Re په نامه او همدا شان هغه انټرفس چې د OCF او ABMF  ترمنځ شتون لري د Rc نامه ياديږي. 
۴.۳.۲ Offline Charging System 
که چيرې يوې مخابراتي شبکې خپل پيرودونکي په يوه مدت زمان کې د پاکټ او Session پر بنسټ چارج کړل نوموړی چارجينګ  سيسټم د Offline Charging System په نامه ياديږي. 
په دې چارجينګ سيستم کې بايد پيرودونکی مخکې له مخکې په خپل اکونټ کې کافي بلانس ولري، او د شبکې له لورې څخه بايد نوموړي پيرودونکي ته دا معلومه وي چې تر کومه وخته کولای شي د خپلو موجوده بلانس په اندازه د شبکې له خدمتونو څخه ګټه پورته کړي. د دې لپاره چې د Offline Charging سيسټم موضوع  نوره هم روښانه شي، ښه به وي تر څو په يوې بيلګې پيل وشي. ډيری شمير ارګانونه او يا مؤسسې خپلو ټولو کارکوونکو ته يو يو سيمکارټ ورکوي، همدا شان نوموړی ارګان له يوې مخابراتي شبکې سره تړون  لاسليک کوي، ترڅو نوموړو کارکوونکو ته په يو مدت زمان کې د يو شمير کريډيټو په اندازه له خدمتونو څخه د ګټې اخسيتنې اجازه ورکړي. کله چې نوموړې شبکې د يادو کارکوونکو په اکونټ کې مخکې له مخکې يو اندازه کريډيټ  ذخيره کړل نو وروسته له دې نوموړي پيرودونکي کولای شي د نوموړې شبکې له خدمتونو څخه ګټه پورته کړي، چې دا ډول چارجينګ سيسټم د Offline Charging System په نامه ياديږي. د Offline او Online چارجينګ سيسټمونو ترمنځ دا توپير ده چې په Offline کې بايد مخکې له مخکې کريډيت شتون ولري او وخت هم معلوم وي ترڅو نوموړي پيرودونکي  په يوه ځانګړي وخت کې په کومه اندازه کولای شي له خدمتونو څخه ګټه پورته کړي. خو په Online کې بايد يو پيرودونکی مخکې له مخکې کريډيټ ولري او کله چې له خدمتونو څخه ګټه پورته کوي په عين وخت کې يې کريډيټ ګرځول کيږي او په عين وخت کې بيرته د لنډ ليکلي پيغامونو له لارې څخه خبر ورکول کيږي. په دې چارجينګ سيسټم کې مدت زمان او د کريډيټو اندازه معلومه نده.
۴.۳.۲.۱ Offline Charging  د ترسره کولو ميکانيزم
لکه څرنګه چې مخکې هم يادونه شوه، داسې يوه ځانګزې وسيله چې د چارجينګ د ترسره کولو دنده په غاړه ولري  په مخابراتي شبکو کې شتون نه لري بلکې د څو وسيلو د يوه ځای کار کولو په نتيجه کې د چارجينګ پروسه ترسره کيږي. نو له همدې کبله بايد د Charging پر موضوع کې ټولې  هغه وسيلې  چې د خپلې دي پرې بحث وش، چې اوس د Offline Charging System پر ميکانيزم باندې بحث تر سره کيږي. 
کله چې يو پيرودونکی د شبکې له خدمتونوڅخه ګټه پورته کوي، نود نوموړي پيرودونکي په اړوند ټول معلومات د شبکې په فرعې برخو، په مرکزي برخو او د خدمتونو د ارايه کولو په وسيلو کې ثبت کيږي. او هره وسيله  تر يوه حده  چې مسؤليت لري د چارجينګ اړوند معلومات د شبکې مرکزي برخې خصوصأ MSC ته ليږي.
کله چې  Service Element, CN Domain او Sub System د چارجينګ په اړوند خپل ټول معلومات له تياري څخه وروسته (Charging Trigger Function)CTF ته وليږل. 
نو د چارجينګ سيسټم په CTF کې لاندې دندې ترسره کيږي.
له سيګنالينګ نه په ګټې اخيستنې سره دا معلومي تر څو کومې وسيلې څخه را رسيدلي.
کله چې معلومات له مختلفو وسيلو څخه راځي نو د هغوی کنټرول کول د دې وسيلې دنده ګڼل کيږي.
ټول معلومات چې کله له مختلفو وسيلو څخه تر لاسه شول هغه په يو معين وخت کې يوې بلې برخې ته چې د CDF په نامه ياديږي او وروسته به پرې بحث وشي ليږي.
وروسته له دې چې معلومات په CTF کې سره را ټول شول نوموړي معلومات بيا (Call Data Function)CDF  ته ليږي. په CDF کې پر معلوماتو لاندې پروسې ترسره کيږي.
کله چې معلومات له CTF څخه د CDF په لورې را وليږل سول، نو په دغه حالت کې CDF نوموړي معلومات په يوه سټنډرډ فارمټ چې د (Call Detail Record)CDR  په  نامه ياديږي اړوي.
وروسته له دې چې نوموړي معلومات په CDR واړول شول نو بيا CGF ته ورکول کيږي.
کله چې CDR  د CGF له لورې څخه تر لاسه شو نو په دغو معلوماتو نورې پاتې شونې دندې چې لاندې ذکر شوي دي تر سره کوي.
د CDR ترلاسه کول.
CDR بيرته په اصلي شکل اړول.
د ټولو CDR فايلونو چلونه.
او د نوموړو CDR فايلونو ليږل Billing Domain ته.
کله چې له چارجينګ پورې اړوند ټول معلومات له بيلا بيلو وسيلو څخه CGF ته راوزسيدل، نو دغه ټول معلومات Billing Domain ته ورليږل کيږي، تر څو نوموړي معلومات او د کريډيټو قيمت له مخکينيو قيمتونو سره پرتله کړي او له هغه څخه يې منفي کړي او پاتې شوني کريډيټ په Billing Domain کې وساتي. په يوه چارجينګ سيسټم کې Billing Domain  لاندې دندې تر سره کوي.
د يوه پيرودونکي پورې اړوند بيلانس ساتل.
د مصرف شوي بيلانس او مخکينيو بلانسونو پرتلنه.
له اصلي بيلانس څخه د مصرف شويو بيلانس بفريق کول.
په يوه Offline Charging سيسټم کې چې کله پورتنۍ ټولې ذکر شوې دندې پای ته ورسيدې نو وروسته له هغه څخه د چاجينګ ټوله پروسه هم پای ته رسيږي.
په ياد ډول چاجينګ سيسټم کې ټولې وسيلې يو له بل سره د ځينو انټرفسونو په وسيله يو له بل سره نښلول شوي، هغه انټرفس چې د CTF او CDR ترمنځ شتون لري د Rf په نامه هغه انټرفس چې د CDF او CGF ترمنځ شتون لري د Ga انټرفس په نامه او هغه انټرفس چې د CGF او Billing Domain  ترمنځ شتون لري د Bx انټرفس په نامه ياديږي. د Offline چاجينګ سيسټم اړيکه يوه One-way Communication ده يعنې له خدمتونو څخه د ګټې اخيستنې په وخت کې همزمان د بيلانس قيمت نه معلوموي.


[۴.۲] شکل، د Offline Charging ميکانيزم
د داوړو پورتنيو چارجينګ سيسټمونو له پرتلنې وروسته دې پايلې ته ورسيږو چې يو Online Charging سيسټم د Offline Charging سيسټم په پرتله له ډيرو له ډيرو ګټو څخه برخمن ده. Online charging سيسټم په عين وخت کې کله چې يو پيرودونکی د شبکې له خدمتونو څخه ګټه پورته کوي چارج کيږي او له تخنيکي او سوداکريز
پلوه د شبکې او پيرودونکي ته ښکاره، أسانه او لنډه طريقه ده. خو برعکس که چيرې له Offline Charging سيسټمونو څخه ګټه پورته شي نو UMTS  شبکه له دې ګټې څخه محروميږي. نو دا به ښه وي تر څو په يوې UMTS شبکې کې د Offline Charging  پر ځای له Online Charging نه ګټه  پورته شي.
۴.۴ د يو ټليفوني اړيکې ثبت شوي معلومات يا CDR
لکه څرنګه چې مخکې هم څو ځله د CDR له نوم يادونه وشوه، ښه به وي تر څو په دې برخې کې له CDR  څخه په پوره تفصيل سره بحث وشي.
د يوې ټليفوني اړيکې او يا په مجموع کې د ټولې مخابراتي شبکې د خدمتونو په اړوند ثبت شوي معلومات يا
(Call Detail Record)CDR   له هغو معلوماتو څخه عبارت دي چې له بيلا بيلو وسيلو څخه په يو سټنډرډ فارمټ د شبکې مرکزي برخې او يا MSC ته ليږل کيږي: لکه څرنګه چې د چارجينګ پروسه کې بيلا بيلې وسيلې داخلي دي او هر يوه وسيله د دې مسؤليت لري ترڅو د چارجينګ اړوند معلومات پراسس کړي. لکه څرنګه چې نوموړي پروسه د څو وسيلو ګډه پروسه ده نو له همدې کبله د چاجينګ اړوند معلومات چې کله له بيلا  بيلو وسيلو څخه د شبکې مرکزي برخې ته را رسيږي نو يو سټنډرډ فارمټ بايد ولري، چې دغه معلومات په سټنډرډ فارمټ اړول او په نوموړي فارمټ کې تر پراسس لاندې  راوستل د Call Detail Record يا CDR په نامه ياديږي.
روښانه شي بايد چې CDR کومه وسيله نده، بلکې د چارجينګ اړوند معلوماتو يو سټنډرډ فارمټ ده چې له بيلا بيلو وسيلو څخه د شبکې مرکزي برخې ته د چارجينګ د پروسې د ترسره کولو په موخه تبادله کيږي. په بيلا بيلو شبکو کې لکه څرنګه چې سويچينګ هم په بيلا بيلو ډولونو ده نو CDR هم په بيلا بيلو ډولونو ويشل شوی ده.چې په  لاندې عنوان کې د يوې مخابراتي شبکې د چارجينګ پروسې د تر سره کولو په موخه د CDR بيلا بيل ډولونه ذکر او تعريف شوي دي.
۴.۵ د CDR ډولونه 
په دې برخه کې په UMTS  شبکې کې چې کوم پنځه ډوله CDR توليديږي، بحث شوی، او دا ښودل شوي چې هر يو CDR له کوم ډول پاراميټرونو څخه ګټه پورته کوي. کله چې په يوې UMTS  شبکې کې بيلا بيل خدمتونه له بيلا بيلو وسيلو څخه په ګډ ډول سره ترسره کيږي، نو له بيلا بيلو CDRs څخه هم کټه پورته کوي، د دې لپاره چې بيلا بيل خدمتونه پر بيلا بيلو Applications  پلي شي نو ځينو نورو ريکارډونو ته چې د UMTS شبکې څخه بهر شتون لري اړتيا پيدا کيږي. چې د دغې ريکارډونو له ډلې څخه (Internet Protocol Detail Record)IPDR چې همدا اوس د IPDR د ارګان تر پراسس لاندې ده، يادولی شو. کيدای شي چې IPDR په شبکې کې د بيلا بيلو وسيلو څخه توليد شوی وي، خو بيا هم هر يو يې يو شان معلومات په خپل ځان کې شتون لري.
په مجموع کې ويلای شو چې  ټول  هغه  ريکارډونه  چې په UMTS شبکې کې شتون لري، په لاندې ډول سره نومول شوي او له هغه څخه وروسته په هر يوه بحث شوی.
S-SDR, M-CDR, G-CDR, S-SMO-CDR, S-SMT-CDR
اوس د CDR په هر يوه ډول باندې په پوره تفصيل سره بحث تر سره کيږي.
۴.۵.۱ S-CDR
د S-CDR  کلمه چې له SGSN-Call Detail Record څخه اخيستل شوی ده، له هغه ريکارډ څخه عبارت ده چې د يوه فعال PDP  ټول معلومات په کې ذخيره کيږي. نوموړی ريکارډ د SGSN په برخه کې توليديږي، تر څو د خپل ځان او GPRS ټرمينال تر منځ د اړيکو د معلوماتو د ساتلو په موخه ترې ګټه پورته کيږي. لکه څرنګه چې د GPRS د خدمتونو اړوند معلومات په کې ذخيره کيږي، همدا شان د راډيووی انټرفس اړوند معلومات هم په کې ذخيره کيږي. د دې  ترڅنګ S-CDR  دا مسؤليت لري  ترڅو د چارجينګ اړوند هغه معلومات چې له پاکټ سويچينګ پورې تړاو لري او دواړه لوري (Calling Party and Called Party) له پروټوکولونو او د خدمتونو له کيفيت (QoS) سره يو ځای کړي.
په مجموع کې يو S-CDR له لاندې معلوماتو څخه تشکيل شوی ده.
د پيرودونکې وسيلې IMSI.
د SGSN د IP  ادرس.
د GGSN د چارجينګ شميره (Charging ID).
د Access Point نوم.
د ټرافيک ډيټا د قيمت ليست.
په پورتنيو معلوماتو کې چې په يوه S-CDR کې شتون لري، ثابت قيمت لري. خو بيا د ټرافيک د ډيټا قيمت 
(Sist of Traffic Data Volume)  يو متحول قيمت لري، او د قيمت بدلون يې د GPRS له ګټې اخيستنې پورې تړاو لري. همدا شان د ډيټا ټرافيک قيمت بدلون له Container  نومې متحول پورې هم تړاو لري. او هر ځل چې ډيټا د بيلا بيلو چارجينګ حالتونو په وخت کې د SGSN او GPRS  ټرمينال تر منځ تبادله کيږي حسابوي.
ډيټا د بيلا بيلو چارجينګ حالتونو په وخت کې د شبکې او ټرمنيال تر منځ تبادله کيږي او Container د هغه د شميرلو مسؤليت لري، چې هغه حالتونو په لاندې ډول دي.
کله چې د خدمتونو کيفيت بدلون ومومي.
يو نوي ډول ټرافيک نه ګټه پورته شي.
او کله چې S-CDR پای ته ورسيږي.
ډيری وخت داسې هم پيښيږي چې کله ډيټا د شبکې له مرکزي برخې څخه د پيرودونکي په لور ليږل کيږي او پيرودونکی په مکمل ډول سره نشي کولای ټوله ډيټا ترلاسه کړي، ځکه ځينې ډيټا په لاره کې له منځه ځي. نو د دې لپاره چې شبکې ته  دا معلومه وي چې څومره ډيټا له شبکې څخه د پيرودونکي په لور ليږل شوې، څومره يې تر لاسه کړې او څومره له منځه تللې مهمه ده. ډيری وخت يوه شبکه له  همدې لارې څخه دا معلوموي چې څومره خپل خدمتونه په څومره کيفيت سره خپلو پيرودونکو ته وړاندې کوي.
مخکې هم دا يادونه وشوه چې ټوله ډيټا له شبکې څخه د پيرودونکي په لور نه ليږل کيږي، نو دا بايد هم  ذکر شي چې SGSN ټوله هغه ډيټا چې د lu انټرفس  له لارې څخه (RNC)Radio Network Controller  ته ليږل کيږي، حسابوي.
کله چې د پيرودونکي لوري ته له SGSN څخه ډيټا روانه شوه او مخکې له دې چې د پيرودونکي وسيلې ته ورسيده نو دلته  که چيرې د RNC  له  لوري څخه پرې شوه او UE ته ونه رسيده نو په دغه وخت کې يو پيښه په چارجينګ پروسه کې رامنځ ته کيږي او  نوموړي  پيښه د Incurrate Charging  په نامه ياديږي. يعنې SGSN په دې نشې پوهيدلای چې پيرودونکي نوموړې  ډيټا ترلاسه کړي  اخير کې او پرله پسې ډول سره پيرودونکي تر چارج لاندې راولي چې دغه پيښه د Incurrate Charging په نامه ياديږي. د دې لپاره چې يوه SGSN له دغې پيښې څخه مخنيوی وکړي، نو لومړی بايد RNC ته هدايت وړکړي ترڅو ټوله هغه ډيټا چې يوه پيرودونکي ته نه ده رسيدلې د (RAB)Radio Access Bearer  نه په ګټې اخيستنې سره وشميري، او د RAB يو Set-Up په RNC کې د دغې پيښې د مخنيوي او SGSN ته د خبر ورکولو په موخه شتون ولري. پيرودونکي ته د SGSN له لوري څخه د نه ليږل شوې ډيټا په RNC کې يوازې د RAB د برخې له لورې څخه ليږل کيږي او بس.
کله چې SGSN د RNC د RAB  له برخې څخه د نه ليږل شوې ډيټا په اړوند معلومات تر لاسه کړل، نو دلته SGSN نوموړي معلومات د RNC Unsent Downlink Volume ته ورکوي. کله چې ټول معلومات د SGSN  لاس ته ورغلل نو دلته د چارجينګ پروسه هم په دې خبريږي چې څومره ډيټا د پيرودونکي په لاس کې ده او څومره ډيټا پيرودونکي ته د تللو په وخت کې له منځه تللې نو ددغو ټولو معلوماتو په درلودلو سره دټولې اړيکې او يا له خدمتونو څخه د ګټې اخيستنې قيمت معلوميږي. 
۴.۵.۲ M-CDR 
د M-CDR  کلمه چې د Mobility Management-Call Detail Record څخه اخيستل شوې، له هغه ريکارډ څخه عبارت ده چې د GPRS پيرودونکي د User Equipment د Mobility Management د معلوماتو د راټولو په موخه پکار وړل کيږي. که چيرې يو GPRS پيرودونکی له شبکې سره نښتې هم وي، M-CDR توليديږي.
يو M-CDR  د PDP د توليد لپاره  اړتيا نه لري، او ډيری وخت چې د ډيټا ډاونلوډ هم نه وي ليږل کيږي. نو له همدې کبله چې کله پيرودونکي له خدمتونو څخه ګټه نه پورته کوي او دغه ريکارډونه ليږل او راليږل کيږي، نو چارج کيږي.
يو M-CDR هيڅکله د يوه فعال PDP  پورې اړوند معلومات نه تشخيص کوي. يو M-CDR هيڅ نه پوهيږي چې همدا اوس له کوم GGSN پورې تړلې ده، اما په دې پوهيږي چې نوموړی پيرودونکی له کوم SGSN پورې تړلی ده.
د GSM په سرکټ سويچينګ کې ټول CDR د يوه ځانګړي سرکټ نه په ګټې اخيستنې سره خپل مسير پيدا کوي. او همدا شان ټول CDR  چې کله ټاکلي User Equipment ته ليږل کيږي له يوې نقطې څخه ليږل کيږي، اګر که پيرودونکی د حرکت په حالت کې هم وي. خو په UMTS شبکو کې چې کله يو پيرودونکی د حرکت په حالت کې وي نو دلته S-CDR له بيلا بيلو وسيلو څخه راځي. نو له همدې کبله يوه M-CDR  ته اړتيا ده ترځو د يوه پيرودونکی د حرکت او سکون حالت  راوښيي. 

په مجموع کې ټوله ډيټا چې په يوه M-CDR  کې شتون لري په لاندې ډول دي.
د پيرودونکي وسيلې IMSI.
د SGSN أدرس.
دپاکټونو د مسير پيدا کولو ساحه.
د پاکټ ساحې کې موجود بدلونونه.
په پورتنيو معلوماتو کې چې په يوه M-CDR  پورې شتون لري ثابت ندي، بلکې ځينو معلوماتو کې د GPRS پيرودونکي د حرکت په نظر کې نيولو سره تحول کوي، يعنې بدليږي. چې يو له هغو څخه د پاکټ د مسير پيدا کولو ساحې بدلون ده چې د پيرودونکي د سيمې په بدلون سره بدلون مومي. او يا په مجموع کې ويلای شو چې يو M-CDR د لاندينيو پارامټرونو په نظر کې نيولو سره بدلون مومي.
د پيرودونکو د ساحې بدلون.
د M-CDR  پای ته رسيدل.
کله چې يو M-CDR پای ته ورسيده، نو پس له دې نوموړی پيرودونکی د SGSN له لورې څخه کنټرول کيږي. او فورأ يو نوی M-CDR په يوه بل Sequence Number  رامنځ ته کيږي.
۴.۵.۳ G-CDR
د G-CDR چې د GGSN-Call Detail Record  له کلمې څخه اخيستل شوی، له هغه ريکارډ څخه عبارت ده چې د UMTS شبکې د GGSN برخې کې توليديږي، تر څو د پيرودونکي چارجينګ اړوند معلومات سره راټول کړي.
دغه ريکارډونه ټول هغه معلومات چې د يوې موجودې UMTS شبکې او بلې Packet Data Network کې شتون ولري، راښيي. نو ويلای شو چې يو G-CDR برسيره پر دې چې يوې شبکې کې د استعمال وړ وي، په بلې شبکې کې هم استعماليږي.
په دې ډول ريکارډ کې د معلوماتو د ليږلو په موخه د S-GSN په شان يوه فعال PDP  ته اړتيا شته.

۴.۵.۴ S-SMO-CDR او S-SMT-CDR
د S-SMT-CDT  کلمه چې د SGSN-Short Message Terminated-Call Detail Record څخه اخيستل شوې او S-SMO-CDR د SGSN-Short Message Orginated-Call Detail Record  له کلمې څخه اخيستل شوې ده
له هغو CDR څخه عبارت دي چې کله يو Short Message Service د شبکې له لارې څخه حرکت مومي، نو په نتيجه کې  يې دغه CDR توليديږي. د نوموړو ريکارډونو توليد له دې پورې تړاو لري.
چې نوموړی SMS له Mobile Terminated او که Mobile Orginated  برخې پورې تړاو لري. په دغه ريکارډ کې هيڅ يوه فعال PDP ته اړتيا نشته، کله چې يو SMS ليږل او يا  لاسه کيږي.
۴.۶ د CDR محتويات
د چارجينګ په پروسه کې هر يو CDR له ځانګړيو محتوياتو څخه جوړ شوی، او په نوموړيو محتوياتو کې ټول هغه معلومات چې له هرې وسيلې څخه راځي ذکر شوي وي. په هر حال، لاندې ټول هغه محتويات چې په يوه چارجينګ پروسه کې يې. يو CDR لري ذکر شوي. دغه محتويات عبارت دي له چارجينګ شميره (Charging ID)، د ټرافيک ډيټا د قيمت ليست (Volume List of Traffic Data)، د Access Point نوم، د خدمتونو کيفيت (QoS)، د چارجينګ ځانګړتياوې (Charactersitecs Charging) او داسې نورې.
۴.۶.۱ د چارجينګ شميره (Charging ID)
په GSM شبکو کې د يوه پيرودونکي د چارجينګ مسله د شبکې په مرکزي برخې خصوصأ MSC پورې تړاو لري. که چيرې نوموړی پيرودونکی له لومړۍ MSC  څخه بلې MSC ته هم د Handover په نتيجه کې تللی وی، نو بيا هم لومړنۍ MSC د يوې ټليفوني اړيکې د چارجينګ پروسه په درلوده او له Call Detail Record نه په ګټې اخيستنې سره يې کولای شو چې نوموړې اړيکه چارج کړي. خو په GPRS او UMTS  شبکو کې د يوې ټليفوني اړيکې اړوند (Packet Data Protocol)PDP  محتويات له يوې SGSN څخه بلې ته د (Routing Aria)RA  له امله ليږل کيږي. د دې تر څنګ، په هره  SGSN کې Record Charging  توليديږي. علاوه له دې څخه په   GGSN کې هم د PDP اړوند ډيټا توليديږي. نو له همدې کبله د يوه فعال PDP  محتويات او چارجينګ اړوند معلومات چې CGF ته انتقاليږي، دوه او يا څو GSNs ته اړتيا لري. چې د يوه فعال PDP محتويات اړوند ريکارډونه د (TID) Tunniling ID  په واسطه ټاکل کيږي. نو له همدې کبله:
محتويات او چارجينګ اړوند معلومات چې CGF ته انتقاليږي، دوه او يا څو GSNs ته اړتيا لري. چې د يوه فعال PDP محتويات يو شان TID لري. يوازې په هغه وخت کې چې PDP يو له بل سره موازي وي چې مختلف TID ولري.
د بيلا بيلو SGSNs معلومات په يوه شان PDP محتوياتو کې شتون لري. او کيدای شي چې د نوموړو SGSNs د Clock وخت يو له بل سره همغږی وي او يا نه وي.
نو ځکه د يوه CGF لپاره دا ناشوني ده تر څو د يوه PDP محتويات  د IMSI نه په ګټې اخيستنې سره يو ځای کړي. نو ټول هغه Records چې د PDP محتوياتو په موخه رامنځ ته کيږي يوې ټاکلي (CID)Charging ID  ته اړتيا لري. د Routing Area د Upadate په وخت کې کله چې PDP محتويات له يوه SGSN څخه بل SGSN ته ځي، نو په دغه حالت کې CID په GGSN کې رامنځ ته کيږي. چې وروسته  له همدغه CID او د GGSN  أډرس په ګډ‌ه سره د PDP محتوياتو پيژندګلوي کوي، او همدا شان له CGF او BS سره دا مرسته کوي تر څو ټول توليد شوي CDR سره راټول کړي. بيلا بيلو GGSNs خپل CDR په مستقل ډول سره چې کيدای شي يو شان شمير هم ولري ذخيره کوي. له ټولو پروسو څخه وروسته CGF  او BS د هرې CID ځانګړې شميره ګوري او دا معلوموي چې نوموړې شميره په ټولو CID شميرو کې يو شان ده او يا خير، که اړتيا وه د نوموړو CID د رامنځ ته کيدلو وخت هم ګوري.
۴.۶.۲ د ټرافيک ډيټا د قيمت ليست (List of Traffic Data Volume):
د يوه CDR نوموړې برخه له يوه او ډيرو Containers څخه لاسته راغلي، چې هر يو يې له  لاندې  برخو څخه جوړ شوی ده.
د (Up-Link) د ډيټا قيمت.
د (Down-Link) د ډيټا قيمت.
د حالت بدلون (Changing Condition).
د وخت ټاکنه (Timestamp).
په پورتنيو محتوياتو کې لومړی د Up-Link ډيټا قيمت او اندازه ليکل شوي وه، په بله برخه کې يې د Down-Link ډيټا قيمت ليکل شوی وه، د دې  ترڅنګ Change Condition شتون لري او دا معلوموي چې ولې يو CDR له منځه تللی او يا بند شوی چې کيدای شي د حالت بدلون او يا وخت د بدلون، د خدمتونو د کيفيت د بدلون او يا د CDR د بنديدلو له أمله رامنځ ته شوی وي، چې له دې څخه وروسته Timestamp شتون لري، Timestamp هغه وخت چې د وخت بدلون په کې رامنځ ته شوی وي راښيي.
لاندې د نوموړي ليست  يوه بيلګه شوې او درې Containers لري. چې هر Container يې له بيلا بيلو محتوياتو څخه منځ ته راغلي.

QoS Negotaited=QoS 2
Tariff Time=TT 2
Data Valume (Down-Link)=3
Data Valume (Down-Link)=4
Change Condition=Record Closed
Timestamp=TIME 3

QoS Negotiated=QoS 2
Tariff Time= TT1
Data Volume (Up-Link)=5
Data Valume (Down-Link)=6
Change Condition=Tariff Time Change 
Timestamp=TIME 2

QoS Negotiated=QoS 1 
QoS Negotiated=QoS 2 
Tariff Time= TT1
Data Volume (Up-Link)=1
Data Valume (Down-Link)=2
Change Condition=QoS Change 
Timestamp=TIME 1


[۴.۱] جدول، د ټرافيک ډيټا د قيمت ليست له درې Containers سره
۴.۶.۳ د Access Point   نوم
هره  مخابراتي شبه خپلو ټولو پيرودونکو ته په HLR  کې د لاس رسي سيمه يه Access Point   برابروي، تر ځو پيرودونکی له هغه نه په ګټې اخيستنې سره وکولای شي د شبکې خدمتونو ته لاس رسی پيدا کړي او له هغه نه ګټه پورته کړي. د شبکې د لاس رسي سيمه کولای شي چې بيلا بيل خدمتونو وړاندې کړي. هر Access Point کيدای شي چې بيلا بيل ډولونه ولري لکه Broadcast Servises, Mail Servers, ISP  لوبې (Games) او داسې نور.
ټول هغه خدمتونه چې د نوموړي لاس  رسۍ سيمې له لوري څخه وړاندې کيږي، يو له بل سره توپير لري، او هغه ډيټا چې نوموړو خدمتونو د وړاندې کولو په موخه ليږل کيږي په بيلا بيلو قيمتونو محتويات لري، او هر وخت چې ليږل کيږي د همغې ليږنې په وخت کې په مسلسل  ډول سره د چاجينګ پروسه هم مخ په وړاندې بيايي. او ټول هغه خدمتونو چې له بيلا بيلو Access Points څخه وړاندې کيږي، کيدای شي يو ځل په مشترک ډول سره چارج شي او يا په جلا ډول سره په هر يوه AP کې يې د چاجينګ پروسه پای ته ورسيږي.

۴.۶.۴ د چارجينګ ځانګړتياوې (Charging Charactersitics)
د چارجينګ ځانګړتياوې مخابراتي شبکو ته  دا  اجازه ورکوي  تر څو بيلا بيل چارجينګ ميتودونه په خپل سيسټم کې وکارولی شي. هر يو چارجينګ ميتود له خپل ځان سره يو ډول معلومات چې په هغه کې د ټول چارجينګ سيسټم پورې اړوند معلومات ذکر شوي وي لري، نوموړي معلومات د Flag په شکل سره ښودل کيږي. لکه څرنګه چې په لاندې شکل کې ښودل شوي هم دی، N د Normal Charging په معنی ده، P، Prepaid Charging  راښيي، F  د Flat Rate Charging په معنی او H د Hot Billing په معنی ده.
په Flag  کې د P  برخه دا راښيي چې أيا نوموړی پيرودونکی يو Prepaid پيرودونکی ده او که خير. د دې ترڅنګ يو او يا له يوه څخه زيات شمير د چارجينګ ځانګړتياوو Flag له HLR څخه تر لاسه کيږي.
[۴.۲] جدول، د Charging ځانګړتياوو Flag
H
F
P
N
SPARE BITS “0000”


۴.۶.۵ د خدمتونو کيفيت (Quality of Service)
په ټولو IP شبکو کې د خدمتونو کيفيت په اصلي ډول سره هيڅکله نه پلی کيږي. د پاکټ سويچينګ ځيني نيمګړتياوې او د بيسيم سيسټم ځيني ستونزې سره يو ځای، د UMTS شبکو د خدمتونو په کيفيت باندې اغيزه لري او له ځينو ستونزو سره يې مخ کوي. ډيری وخت د خدمتونو د کيفيت په وخت کې لاندې دوه پوښتنې رامنځ ته کيږي.
۱:  څرنګه کولای شو د خدمتونو کيفيت له تخنيکي پلوه په ښه ډول سره پلی کړو
۲: څرنګه کولای شو د خدمتونو کيفيت اندازه کړو؟
په اوسني وخت کې په IP شبکو کې په اصلي کيفيت سره د خدمتونو پلي کول يوه لويه ستونزه ګڼل کيږي. ځکه د IP څلورم ويژن يا IPv4 د خدمتونو د کيفيت برخه نه لري. اما د دې کار د ترسره کولو په موخه له MPLS, RSVP
او داسې نورو ميکانيزمونو نه ګټه پورته کوی. د IP شپږم ويژن د خدمتونو د کيفيت برخه لري خو له تر اوسه مونږ د نوموړي سيسټم له پلي کولو څخه لږ شان فاصله لرو.
د خدمتونو کيفيت کولای شو د Jittter, Packet Loss او ځنډ يا Delay نه په ګټې اخيستنې سره اندازه کړای شو. وروسته له دې چې د خدمتونو کيفيت اندازه کړي هغه له Service Level Agremment سره پرتله کوي.

پايله
ټولې Circuit Switching شبکې له يوه ډول او برعکس ټولې Packet Switching شبکې له بل ډول چارجينګ سيسټم څخه ګټه پورته کوي. يادې دوه ډوله شبکې د ډيټا د شکل (Format)، د ډيټا د ليږلو مسير (Route)، د ډيټا (Session) او پر ډيټا د ځينو اړينو عمليو له پلوه له بيلا بيلو ډولونو چارجينګ سيسټمونو څخه ګټه پورته کوي.
لکه څرنګه چې مونوګراف په UMTS شبکو کې د چارجينګ په اړوند ده او بيا UMTS شبکې د پاکټ سويچينګ شبکو له ډلې څخه دي نو له همدې کبله د ټولو پاکټ سويچينګ شبکو د چارچينګ ډيری پروسې او اساسات سره يو شان دي. پاکټ سويچينګ شبکې د يوې ټليفوني اړيکې د ټينګيدلو په موخه له يوه ځانګړي شوي چينل څخه لکه څرنګه چې په سرکټ سويچينګ کې وه ګټه نه پورته کوي، دلته يو Virtual Connection جوړيږي تر څو د معلوماتو راکړه ورکړه تر سره شي. په دغه ډول Connection کې معلومات له هر لوري څخه چې ورته أسانه، ارزانه او نږدې ليږل کيږي.
د UMTS شبکو د چارجينګ مسئله د يادې شبکې له منځنۍ برخې Core Network پورې تراړو لري چې د نورو نسلونو شبکو له چارجينګ سيسټمونو په پرتله د ډير توپير درولودونکی دي. په دې شبکو کې ډير خدمتونه په بيلا بيلو ډولونو سره پيردودونکو ته وړاندې کيږي او پيرودونکي هم کولای شي له بيلا بيلو لارو څخه شبکې سره د پيسو د راکړې ورکړې پر موضوع خبرې وکړي. د چارجينګ مسئله په دې شبکو کې له ډير اړينو مسئلو څخه ګڼل کيږي. په دې شبکو کې پیرودونکي کولای شي چې د Data Rate او يا ځانګړتياوې وخت پر بنسټ د شبکې له خدمتونو څخه ګټه پورته کړي.
په UMTS شبکې کې کيدای شي چې دوه ډوله چارجينګ سيسټمونه چې د Offline او Online چارجينګ په نامه ياديږي وکارول شي. په مونوګراف کې پر دواړو ډولونو په جزياتو سره بحث شوی او په پای کې دې پايلې ته رسيږو چې د Session او قيمت د ضعف پر بنسټ Offline چارجينګ سيسټم په پوره ډول سره د UMTS شبکې لپاره ګټور نه تماميږي او دا غوښتنه شوې چې بايد له Online چارجينګ څخه کټه پورته شي.









وړانديزونه

دا چې مونوګراف مې په UMTS شبکو کې د چارجينګ په اړه ليکلی نو وړانديزونه هم په همدې موضوع پورې تړاو لري.
که ننۍ نړۍ ته نظر وکړو په ټکنالوژي بحش کې ډيره پرمختللۍ ده خو افغانستان د نورې نړۍ په څير له پرمختللې ټکنالوژۍ څخه نه دی برخمن، دا چې ولې ندی برخمن علت يې همدا موږ بې همته ولس يو.
که د انټرنېټ نړۍ ته راشو په نوره نړۍ کې د انټرنېټ سرعت تر دې خده چټک دی چې هيڅ لوډينګ نه لري او د اپلوډينګ، ډاونلوډينګ او ويډيو پلې کول، په يوه کليک سره کوي.
ځکه هغه ولس خپل هيواد ته کار کړی په عصري ټکنالوژۍ کې پرمختللي دي، د مخکينيو ټکنالوژيو پر ځای له نوو ټکنالوژيو څخه استفاده کوي او همدا رنګه د انټرېنټ څخه د استفادې په مقابل کې يې چارجينګ ارزانه دی. 
دوی د نوو ټکنالوژيو څخه استفاده کوي لکه د  UMTS يا 3G او آن اوس يې 4G هم را ميدان ته کړی.
خو موږ له هم تر اوسه له 2G او ان ځيني ځايونو کې د انټرنېټ سهولت هم نه لرو، UMTS یا 3G مو فقط په لويو ښارو کې هغه هم په کم کيفيت کار کوي.
زموږ د پرمختګ لار هغه وخت شوني ده چې کار اهل کار ته وسپارل شي، علمي کادرونه وروزل شي، تحقيقاتي مرکزونه جوړ شي، په تحقيقاتي مرکزونو پانګونه وشي، د عصري ټکنالوژۍ سرعت او کيفيت ښه شي له پرمختللو ټکنالوژيو څخه استفاده د افعانستان په هره سيمه کې وشي.
او اصلآ د مونوګراف اساس مې په UMTS شبکو کې په چارجينګ را څرخي په چارجينګ مې ارزونه هم کړې نو په UMTS  شبکو کې کيدای شي چې دوه ډوله چارجينګ سيستمونه چې د Offline او Online چارجينګ په نامه ياديږي وکارول شي، په مونوګراف کې په دواړو ډولونو په جزياتو سره بحث شوی او په پای کې دې نتېجې ته رسيږو چې د Session او قيمت د ضعف پر بنسټ Offline چارجينګ سيستم په پوره ډول سره د UMTS شبکې لپاره ګټور نه تماميږي. 
نو ارزونې ته په کتو غوښتنه شوې که په  UMTSشبکو کې د Offline charging پر ځای له  Online charging څخه استفاده وشي نو مؤثره تماميږي.












ماخذونه
[1] Anttalainnen Tarmo, “Introduction to Telecommunication” in introduction 
To Telecommunications Network Engineering. 2003, pp. 1-17
[2] Jived Hamdard. Lecture about “Telecommunication and internet”
[3] Audrey Selian. [Online]. http://www.itu.int/osg/spu/ni/3G/casestudies/GSM-FINAL.pdf
[4] Chen shaoying. (2007) Digital Microwave Communication Overview.
[5] Christopher Cox,”Introduction to UMTS,” in Essentials of UMTS. 2008, PP.29-69.
[6] Clint Smith and Collins, “Evolution Generation,” in 3G Wireless Network.pp.121-159
[7] Gunner Heine, “Fundamentals,” in GSM Network. 1999, pp. 1-12.
