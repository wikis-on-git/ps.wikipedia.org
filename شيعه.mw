== شيعه عقايد به لنډ ډول ==

۱. د متعال خداي وجود

مونږ عقيده لرو: خداي تعالی د ټولو مخلوقاتو او کائناتو پيداکوونکے دے او د هغه د علم قدرت او عظمت آثار  د نړۍ په ټولو موجوداتو کښې ښکاره ده. زمونږ په وجود کښې دننه، په ژوندي سارو او بوټو، د آسمان په ستورو بره عالم او په هر ځاغي کښې څرګند دے.

مونږ عقيده لرو: چې هر څومره چې  د دې نړۍ په مخلوقاتو کې زيات فکر وکړو د هغه پاک ذات په عظمت او د هغه د علم او قدرت په پراختيا لا ډير پوهيږو او د انساني علم او ټکنالوجۍ په پرمختګ سره هره ورځ د هغه د علم او حکمت نوې ورونه مونږ ته پرانستل کيږي، او زمونږ د فکر اړخونه لا  پراخوي او دا تفکر به له  هغه ذات سره زمونږ د زياتيدونکې مينې سرچينه شي.او هره شيبه مونږ له هغه ذاته سره لا نزدې کوي او دهغه د  جلال او جمال په رڼا کې مو ډوبوي.

قرآن مجيد فرمايي «وَفِي الأرْضِ آيَاتٌ لِلْمُوقِنِينَ وَفِي أَنْفُسِكُمْ أَفَلا تُبْصِرُونَ؛  او  په  ځمکه کې د يقين د پلټونکو لپاره نښې دي او ستاسو په خپل وجود کې هم (نښې دي) آيا نه ګورئ؟ «إِنَّ فِي خَلْقِ السَّمَاوَاتِ وَالأرْضِ وَاخْتِلافِ اللَّيْلِ وَالنَّهَارِ لآيَاتٍ لأولِي الألْبَابِ* الَّذِينَ يَذْكُرُونَ اللَّهَ قِيَامًا وَقُعُودًا وَعَلَى جُنُوبِهِمْ وَيَتَفَكَّرُونَ فِي خَلْقِ السَّمَاوَاتِ وَالأرْضِ رَبَّنَا مَا خَلَقْتَ هَذَا بَاطِلا سُبْحَانَكَ فَقِنَا عَذَابَ النَّارِ؛ په رښتيا سره چې د آسمانونو او ځمکې په پيدايښت اود شپې او ورځې په تګ راتګ کښې د عقل منانو لپاره (روښانه) نښې دي ـ د هماغه کسانو لپاره چې خداي  تعالی په ولاړ ه او په ناسته کې او هغه وخت چې په ډډه ملاست وي يادوي،او د آسمانونو او ځمکې د پيدايښت په اسرارو فکر کوي (او وايي) اي خدايه!هيڅکله دې دا چټي نه د ي پيدا کړي!»

2. د هغه د جمال او جلال صفتونه

مونږ عقيده لرو چې:د خداي تعالی ذات له هر ډول عيب او نيمګړتيا پاک دي او په ټولو کمالاتو پسولل شوي دي بلکه هغه کمال مطلق او مطلق کمال دي.او په بله معنا په دې نړۍ کې چې هر کمال او ښکلا ده دهغه له پاک ذاته سرچينه اخلي.

«هُوَ اللَّهُ الَّذِي لا إِلَهَ إِلا هُوَ الْمَلِكُ الْقُدُّوسُ السَّلامُ الْمُؤْمِنُ الْمُهَيْمِنُ الْعَزِيزُ الْجَبَّارُ الْمُتَكَبِّرُ سُبْحَانَ اللَّهِ عَمَّا يُشْرِكُونَ  *هُوَ اللَّهُ الْخَالِق ُ الْبَارِئُ الْمُصَوِّرُ لَهُ الأسْمَاءُ الْحُسْنَى يُسَبِّحُ لَهُ مَا فِي السَّمَاوَاتِ وَالأرْضِ وَهُوَ الْعَزِيزُ الْحَكِيمُ»؛ هغه، هغه خداي دي  چې له هغه پرته بل معبود نيشته، اصلي واکمن او څښتن هغه دے،له هر عيبه پاک او سپيڅلے دے، په چا ظلم نه کوي، امنيت ورکوونکے دے. په هر څه څارنه کوي،ماته نه خوړونکے قدرتمن دے چې په خپلې نافذې ارادې سره هره چاره اصلاح کوي، هغه د عظمت وړ دے، او سپيڅلے دے له هغه څه چې ورسره ساري ټاکل کيږي ـ هغه خالق خداي دے، بې ساري پنځوونکے، او (بې مثاله) انځورګر،د هغه لپاره نيکې نامې (اود کمال هر ډول صفتونه) دي، هغه څه چې په آسمانونو او ځمکه کې دي د هغه تسبيح وايي او هغه عزيز او حکيم دے»

او دا د هغه د جمالي او جلالي صفتونو يوازې يوه برخه ده .

۳. پاک ذات يې بې پايه دے

مونږ عقيده لرو چې:هغه له هر نظره  بې نهايته وجود دے: د علم او قدرت له نظره د ابدي او ازلي ژوند له نظره او له همدې امله په زمان او مکان کې نه ځاييږي، ځکه چې زمان او مکان هر څه چې وي محدود دي،خو په عين حال کې په هر ځاي او هر وخت کې موجود دے ځکه  چې تر زمان او مکان لوړ دے. «وَهُوَ الَّذِي فِي السَّمَاءِ إِلَهٌ وَفِي الأرْضِ إِلَهٌ وَهُوَ الْحَكِيمُ الْعَلِيمُ؛ هغه کس دے چې په آسمان کې معبود دے او په ځمکه کې معبود،او هغه حکيم او عليم دے»  وَهُوَ مَعَكُمْ أَيْنَ مَا كُنْتُمْ وَاللَّهُ بِمَا تَعْمَلُونَ بَصِيرٌ ؛ هغه له تاسو سره دے په هر ځاي کې چې وئ او  خداي تعالی د  هغه څه چې تاسو يې کوئ کتونکے دے»

هو هغه مونږ ته نزدې دے، هغه زمونږ په روح   او ځان کې دننه دے او هغه په هر ځاي کې دے، او په عين حال کې مکان نه لري «وَلَقَدْ خَلَقْنَا الإنْسَانَ وَنَعْلَمُ مَا تُوَسْوِسُ بِهِ نَفْسُهُ وَنَحْنُ أَقْرَبُ إِلَيْهِ مِنْ حَبْلِ الْوَرِيدِ؛ او مونږ هغه ته دهغه د زړه تر رګه زيات نزدې يو»

«هُوَ الأوَّلُ وَالآخِرُ وَالظَّاهِرُ وَالْبَاطِنُ وَهُوَ بِكُلِّ شَيْءٍ عَلِيمٌ؛ هغه دے پيل او  پاي، او ښکاره او پټ او هغه  په  هر څه پوه دے»

په دې اساس که د قرآن په ځينو ايتونو کې لولو چې «ذُو الْعَرْشِ الْمَجِيدُ؛ هغه د عرش خاوند او د سترتوب او عظمت څښتن دے»

(دلته د عرش مطلب لوړ شاهانه تخت نه دے) او همداراز که په بل ايت کې لولو چې «الرحمن علي العرش استوي؛ رحمان خداي په عرش ځاي پر ځاي دے»

د دې مطلب هيڅکله دا نه دي  چې هغه خاص مکان او ځاي لري، بلکه په ټولې مادي نړۍ او  ماوراي طبيعت د هغه واکمني ثابتوي. ځکه چې که دهغه لپاره د يو خاص ځاي قائل شو هغه به  محدود کړو او دهغه لپاره به د مخلوقاتو صفات ثابت کړو، او هغه به مو د نورو مخلوقاتو په شان ګڼلي وي، حال دا  چې «لَيْسَ كَمِثْلِهِ شَيْءٌ؛ هيڅ څيز دهغه په شا ن  نه دے»

«وَلَمْ يَكُنْ لَهُ كُفُوًا أَحَدٌ؛ د هغه لپاره هيڅ ساري او مثال نيشته»

۴. هغه جسم نه دے او هيڅکله نه ليدل کيږي

مونږ عقيده لرو چې:خداي تعالی هيڅکله په سترګو نه ليدل کيږي، ځکه چې په سترګو دليدل کيدو معنا دا ده چې  جسم لري، ځاي، محل، رنګ شکل او لوري لري، او دا ټول د مخلوقاتو صفات دي، او خداي تعالی تر دې لوړ دے چې د مخلوقاتو صفتونه ولري.

په دې اساس د خداي د ليدلو عقيده يو ډول په شرک ککړتيا ده «لا تُدْرِكُهُ الأبْصَارُ وَهُوَ يُدْرِكُ الأبْصَارَ وَهُوَ اللَّطِيفُ الْخَبِيرُ؛

سترګې هغه نه ويني خو هغه  ټولې سترګې ويني او هغه بخښونکي او پوهه دے»

له همدې امله کله چې د بني اسراييلو پلمه جوړوونکوله موسی(ع) د خداي د ليدلو غوښتنه وکړه او وې ويل :«وَإِذْ قُلْتُمْ يَا مُوسَى لَنْ نُؤْمِنَ لَكَ حَتَّى نَرَى اللَّهَ جَهْرَةً؛ هيڅکله  په تا ايمان نه راوړو تر هغه وخته  چې خداي  ښکاره ووينو» موسی هغوي کوه طور ته بوتلل او  د هغوي غوښتنه يې تکرار کړه، او دخداي له لوري يې داسې  ځواب واوريده «وَلَمَّا جَاءَ مُوسَى لِمِيقَاتِنَا وَكَلَّمَهُ رَبُّهُ قَالَ رَبِّ أَرِنِي أَنْظُرْ إِلَيْكَ قَالَ لَنْ تَرَانِي وَلَكِنِ انْظُرْ إِلَى الْجَبَلِ فَإِنِ اسْتَقَرَّ مَكَانَهُ فَسَوْفَ تَرَانِي فَلَمَّا تَجَلَّى رَبُّهُ لِلْجَبَلِ جَعَلَهُ دَكًّا وَخَرَّ مُوسَى صَعِقًا فَلَمَّا أَفَاقَ قَالَ سُبْحَانَكَ تُبْتُ إِلَيْكَ وَأَنَا أَوَّلُ الْمُؤْمِنِينَ؛ هيڅکله  به ما ونه وينې خو غره ته وګوره که په خپل ځاي ودريده ما به وګورې او کله يې چې رب په غره جلوه  وکړه، هغه يې دخاورې په شان کړ، او موسی(ع) بيهوشه په ځمکه پريوته، کله چې په هوش کې راغي عرض يې وکړ:اي خدايه! ته پاک يې له دې چې په سترګو وليدل شې، زه تاته جاروځم او زه له لومړيو مومنانو څخه يم »

او په دغه کيسې سره ثابته شوه چې خداي  تعالی هيڅکله نه شي ليدل کيدے.

مونږ  عقيده لرو چې: که په ځينو اسلامي روايتونو او ايتونو کې د خداي د ليدلو خبره راغلې ده د  ليدلو مطلب يې د زړه په سترګو  او با‌طني شهود دے، ځکه  چې هميشه د قرآن ايتونو د يو بل تفسير کوي.(القرآن يفسر بعضه بعضا)

پر دې سربيره حضرت علي (ع) د يو کس په ځواب کې چې له هغوي يې وپوښتل «يا امير المومنين هل راءيت ربک» اي  امير المومنينه! ايا تا خپل رب ليدلے دے؟ وفرمايل: (ااعبد ما لا اري؛ ايا څوک چې مې نه دي  ليدلي عبادت يې وکړم؟» بيا يې  زياته کړه: «لا تدرکه العيون بمشاهدة العيان، ولکن تدرکه القلوب بحقائق الايمان؛ سترګې هيڅکله هغه په ښکاره نه ويني  خو زړونه د ايمان په طاقت سره هغه درک کوي»

مونږ عقيده لرو چې:دخداي لپاره دمخلوقاتو د صفاتو قايل کيدل منجمله د خداي لپاره د مکان، لوري،جسميت او ليدل کيدو عقيده دخداي له معرفته د ليرې کيدو اوپه شرک د اخته کيدو سبب کيږي،هو هغه تر ټولو ممکناتو او دهغوي  تر صفتونو لوړ دي او د هغه په شان يو څيز هم نيشته.

۵. توحيد، د اسلام د ټولو تعليماتو روح دے

مونږ عقيده لرو چې :د معرفة الله په هکله تر ټولو مهمه مسئله، د توحيد او د هغه د پاک ذات د يو والي پيژندل  دي، په حقيقت کې توحيد يوازې د  دين يو اصل  نه دے بلکه د ټولو اسلامي عقايدو روح او پانګه ده، او په صراحت سره ويلي شو چې (د اسلام اصول او فروع په توحيد کې جوړيږي) په ټولو ځايونو کې د توحيد او يو والي خبره ده، او د پاک ذات د وحدت او  د خداي د صفاتو او افعالو توحيد او په بل تفسير  ويلي شو چې د انبياوو د دعوت وحدت، د الهي دين  يو والي، زمونږ د قبلې او آسماني کتاب يووالي، د ټولو انسانانو لپاره د الهي قوانينو او احکامو وحدت، او اخر دا چې د مسلمانانو د صفونو وحدت او د قيامت د ورځې  وحدت.

له  همدې امله قرآن له الهي توحيد هر ډول کږيدل او شرک ته ګروهنه، نه بخښل کيدونکې ګناه ګڼي «إِنَّ اللَّهَ لا يَغْفِرُ أَنْ يُشْرَكَ بِهِ وَيَغْفِرُ مَا دُونَ ذَلِكَ لِمَنْ يَشَاءُ وَمَنْ يُشْرِكْ بِاللَّهِ فَقَدِ افْتَرَى إِثْمًا عَظِيمًا؛ خداي تعالی(هيڅکله)شرک نه بخښي، او له هغې لاندې هر څه چې وغواړي (او غوره يې وګڼي) بخښي، او کوم  کس چې د خداي لپاره ساري وټاکي لويه ګناه يې کړې ده.«وَلَقَدْ أُوحِيَ إِلَيْكَ وَإِلَى الَّذِينَ مِنْ قَبْلِكَ لَئِنْ أَشْرَكْتَ لَيَحْبَطَنَّ عَمَلُكَ وَلَتَكُونَنَّ مِنَ الْخَاسِرِينَ؛ تا ته او له تا مخکې ټولو پيغمبرانو ته وحي شوې ده چې که مشرک شوې ټول عملونو دې تباه کيږي، اوله زيانمنو به وې»

۶. د توحيد څانګې

مونږ عقيده لرو چې: د  توحيد زياتې څانګې دي چې تر ټولو مهم يې لاندينۍ څلور څانګې دي:

الف: د ذات توحيد

يعنې دهغه پاک ذات يو اويګانه دے او هيڅ ساري او مثال نه لري.

ب: د صفاتو توحيد

يعنې د علم قدرت، ازليت، ابديت او داسې نور صفتونه ټول دخداي په ذات کې دي او دهغه د ذات عين دي (يعنې له ذاته جدا نه دي) نه د مخلوقاتو په شان چې صفات يې له يو بله جدا دي، البته د خداي تعالی له صفاتو سره د هغه  د ذات عينيت  فکري ظرافت او دقت ته اړتيا  لري.

ج: د افعالو توحيد

يعنې هر کار او حرکت او هر اثر او نښه چې په  هستۍ کې موجوده ده ټول د خداي په ارادې دي« اللَّهُ خَالِقُ كُلِّ شَيْءٍ وَهُوَ عَلَى كُلِّ شَيْءٍ وَكِيلٌ؛ خداي تعالی دهر څيز پيدا کوونکے،او پر هر څه څارونکے او ساتونکے دے 

«لَهُ مَقَالِيدُ السَّمَاوَاتِ وَالأرْضِ؛ د ځمکې او آسمانونو کنجيانې له هغه سره دي (او دهغه په قدرت کې دي)

هو، «لا موثر في الوجود الا الله؛بې دخداي له پاک ذاته هيڅ اغيزمن او موثر په نړۍ کې نيشته»

خو د دې خبرې مطلب دا نه دے چې مونږ په خپلو عملونو کې مجبوره يو، بلکه  د دې په اپوټه مونږ په خپلو فيصلو او ارادې کې ازاد يو«إِنَّا هَدَيْنَاهُ السَّبِيلَ إِمَّا شَاكِرًا وَإِمَّا كَفُورًا؛ مونږ هغه (انسان) هدايت کړ (لاره مو هغه ته وښودله) که شاکر جوړيږي (او مني يې) او که کفران کوي (سرغړونه کوي)»

«وَأَنْ لَيْسَ لِلإنْسَانِ إِلا مَا سَعَى؛ او د انسان لپاره بې له خپل عمله بل څه نيشته»

دا قرآني ايتونه په ډاګه ښيي چې انسان د ارادې ازادي لري، خو له دې امله چې د ارادې ازادي او د کارونود کولو قدرت خداي تعالی مونږ ته راکړي دي، نو زمونږ اعمال په هغه تکيه لري بې له دې چې دا استناد زمونږ دکارونو په وړاندې  زمونږ مسووليت کم کړي ـ  دقت وکړئ ـ

هو، هغه ا راده کړې ده چې مونږ خپل عملونه په ازادۍ سره وکړوچې له دې لارې مونږ وازمايي او د تکامل په لاره کې پر مخ لاړ شي ځکه چې د ارادې په ازادۍ  او په اختيار سره د خداي د اطاعت  د لارې په وهلو سره  د انسان تکامل کيږي، ځکه چې  جبري  او له اختياره بهر کار نه د چا د ښه والي دليل کيدي شي او نه د بدوالي نښه!

اصولا که مونږ په خپلو عملونو کې مجبور وي، نه به د انبياوو بعثت او د آسماني کتابونو نازليدو څه مفهوم لرلو او نه به ديني احکامو او تکاليفو او تعليم او تربيت، همداراز به الهي انعام او سزا هم څه مفهوم او مطلب نه درلود.

دا هماغه څيز دي چې مونږ د اهل بيتو- عليهم السلام- له مکتبه  هم زده کړي دي  چې مونږ ته يې فرمايلي دي : نه مطلق جبر صحيح دي او نه مطلق تفويض او مخلوق ته د  چارو سپارل، بلکه د دغو دواړو په منځ کې يو څيز دي  «لا جبر ولا  تفويض ولکن امر بين امرين»

د : په عبادت کې توحيد

يعنې؛ عبادت يوازې له خداي سره  مخصوص دے او د هغه له پاک ذات پرته بل هيڅ معبود نيشته،دتوحيد دا څانګه  دهغه تر ټولو مهمه څانګه ګڼل کيږي، او الهي پيغمبرانو زياتره په هغې تکيه کړې ده: «وَمَا أُمِرُوا إِلا لِيَعْبُدُوا اللَّهَ مُخْلِصِينَ لَهُ الدِّينَ حُنَفَاءَ وَيُقِيمُوا الصَّلاةَ وَيُؤْتُوا الزَّكَاةَ وَذَلِكَ دِينُ الْقَيِّمَةِ؛ هغوي (پيغمبرانو ته) بې له دې بل امر  ورنه کړل شوچې يوازې دخداي عبادت وکړي، او خپل دين د هغه لپاره خالص کړي او له شرکه توحيد ته ستانه شي...او دا دے دخداي پايداره دين»

د اخلاقو او عرفان د تکامل د پړاوونود وهلو لپاره، توحيد تر دې هم ژور کيږي او هغه ځاي ته رسيږي چې انسان  بايد يوازې په خداي پورې زړه وتړي،په هر ځاي کې هغه وبلي او بې له هغه په بل څه فکر ونه کړي او هيڅ څيز د هغه فکر  له  خدايه په ځان اخته نه کړي:«کلما شغلک عن الله فهو صنمک؛ هر څيز چې تا په ځان مشغول کړي اوله خدايه دې ليرې کړي، هغه ستا بت دي.» مونږ  عقيده لرو چې  د توحيد څانګې يوازې دا څلور  نه دي، بلکه دمالکيت توحيد(يعنې هر څه دخداي دي) «لِلَّهِ مَا فِي السَّمَاوَاتِ وَمَا فِي الأرْضِ   او د حاکميت توحيد  يعنې قانون يوازې د خداي قانون دے «وَمَنْ لَمْ يَحْكُمْ بِمَا أَنْزَلَ اللَّهُ فَأُولَئِكَ هُمُ الْكَافِرُونَ  ټول  د توحيد له څانګو دي.

۷. مونږ عقيده لرو: چې د افعالي توحيد اصل  په دې حقيقت ټينګار کوي چې هغه لويې معجزې او خارق العاده کارونه چې الهي پيغمبرانو کړي دي  ټول «باذن الله» و، لکه څرنګه چې قرآن مجيد د حضرت مسيح(ع) په هکله فرمايي: «وَتُبْرِئُ الأكْمَهَ وَالأبْرَصَ بِإِذْنِي؛ مادرزاده ړانده او په برص( لاعلاجه ناروغۍ) اخته کسانو ته دې د خداي په امر شفا ورکوله!او مړي به دې زما په امر ژوندي کول»

او د سليمان ديو وزير په هکله فرمايي: قَالَ الَّذِي عِنْدَهُ عِلْمٌ مِنَ الْكِتَابِ أَنَا آتِيكَ بِهِ قَبْلَ أَنْ يَرْتَدَّ إِلَيْكَ طَرْفُكَ فَلَمَّا رَآهُ مُسْتَقِرًّا عِنْدَهُ قَالَ هَذَا مِنْ فَضْلِ رَبِّي؛ هغه کس چې دآسماني کتاب ځينې علم ورسره و وويل: مخکې له دې چې سترګې ورپوې، زه هغه (د ملکه سبا تخت) تاته راوړم او کله چې (سليمان) هغه د ځان په نزد ثابت  او مستقر وليده، وې ويل: دا زما د رب فضل (او اراده) ده»

په دې اساس  د خداي په امر او اراده حضرت مسيح(ع) ته د لاعلاجه ناروغانو د شفا او د مړيو د ژوندي کولو نسبت ورکول چې په ډاګه په قرآن کې راغلي دي، عين توحيد دے.

۸. د خداي پرښتې

مونږ د الهي پرښتو په وجود عقيده لرو چې هره يوه يې خاص ماموريت لري، ځينې يې انبياوو ته د وحي په رسولو  مامورې وې. او ځينې يې د  انسانانو د عملونو د ساتلو مامورې.

او ځينې د روحونو د اخستلو ماموريت لري .

او ځينې له استقامت لرونکو مومنانو سره په مرسته مامورې .

او ځينې په جنګونوکې  مومنانو ته په مدد رسولو مامورې.

او ځينې دسرکښو قومونو د سزا مامورې او دخلقت د نړۍ په نظام کې نور مهم ماموريتونه لري.

بې له شکه  له دې امله  چې  دا ټول ماموريتونه د خداي په امر او د هغه په مرسته او قوت دي  له افعالي توحيد او د ربوبيت دتوحيد له اصل سره هيڅ منافات نه لري.بلکه پر هغوتاکيد دے.

ضمنا له دې ځايه روښانه کيږي چې د پيغمبرانو  معصومانو او پرښتو شفاعت، له دې امله چې د خداي په امر دے عين توحيد دے «مَا مِنْ شَفِيعٍ إِلا مِنْ بَعْدِ إِذْنِهِ؛ بې د خداي له امره هيڅ شفاعت کوونکي نيشته»

۹: عبادت يوازې له هغه سره مخصوص دے

مونږ عقيده لرو چې: عبادت يوازې د خداي له پاک ذات سره مخصوص دے (لکه څرنګه چې د عبادت د توحيد په مسله کې اشاره وشوه) نو که هر څوک بې له هغه د بل چا عبادت وکړي «مشرک» دي، د ټولو انبياوو بلنه هم په دې مسئله متمرکزه ده «إعْبُدُ اللهَ ما لَکُمْ مَنْ اَلهٍ غَيْرهُ؛ دخداي پرستش وکړئ چې بې له هغه بل معبود نه  لرئ»

دا هغه خبره ده چې په قرآن مجيد کې څو څو ځله له  پيغمبرانو نقل شوې ده.

جالبه ده چې مونږ مسلمانان هميشه په خپلو لمنځونو کې د حمد سورې د تلاوت په وخت دا مهم اسلامي شعارتکراروو«اياک؛يوازې ستا عبادت کوو او يوازې له تا مرسته غواړو»

روښانه ده  چې دخداي په امر او اراده  د انبياوو او پرښتو شفاعت چې د قرآن په ايتونو کې راغلي دي  د عبادت په معنا نه دي.

همداراز له پيغمبرانو سره توسل په دې معنا چې له هغوي وغوښتل شي چې  د خداي له مقدس ذاته د توسل کوونکي لپاره د مشکل حل او هواري وغواړي، نه پرستش او عبادت ګڼل کيږي او نه له افعالي توحيد يا د عباداتو له توحيد سره منافات لري، او د دې مسئلې وضاحت به د نبوت په  بحث کې راشي.

۱۰. د هغه پاک ذات حقيقت پر ټولو پټ دے

مونږ عقيده لرو چې که څه هم د خداي تعالی د وجود نښې په ټولې نړۍ کې موجودې دي، خود خداي د ذات حقيقت هيچا ته نه دے روښانه،او هيڅوک دهغه د ذات تل ته نه شي رسيدے.ځکه چې د هغه ذات له هر نظره بې نهايته دے او مونږ له هر نظره محدود او متناهي يواو له همدې امله په هغه زمونږ احاطه ناممکنه ده .«أَلا إِنَّهُ بِكُلِّ شَيْءٍ مُحِيطٌ؛ خبر اوسئ هغه په هر څه احاطه لر ي»

«وَاللَّهُ مِنْ وَرَائِهِمْ مُحِيطٌ؛ او خداي تعالی په هغوي ټولو احاطه لري»

به عقل نازي حکيم تا کي                   به فکرت اين راه نمي شود طي!

به کنه ذاتـش خرد بــرد پي                   اګر رسد خــس  به قعر  دريــــــــا!

په مشهور نبوي(ص) حديث کې لولو چې هغه حضرت هم فرمايل: ما عبدناک حق عبادتک و ما عرفناک حق معرفتک؛ مونږ ستا هغه ‌‌ ‌ډول  چې ستا له ذات سره ښيي عبادت ونه کړ، او لکه څرنګه چې ستا د معرفت حق دي ته ونه پيژندې!»   دلته غلط فهمي ونه شي، د دې خبرې معنا دا نه ده چې له دې امله چې د هغه په پاک ذات «له تفصيلي علمه» محرومه يو نو له اجمالي علم او معرفته هم لاس واخلو او يوازې د  معرفة الله  په باب کې د داسې الفاظو په ذکر چې هيڅ مفهوم زمونږ لپاره نه لري بسنه وکړو، دا هماغه د معرفة الله تعطيلول دي چې مونږ يې نه منو او په هغه  عقيده نه لرو، ځکه چې قرآن ا و نور آسماني کتابونه د معرفة الله او د خداي د پيژندلو لپاره نازل شوي دي. د دې موضوع لپاره زيات مثالونه وړاندې کولي شو، مثلا مونږ د روح په حقيقت نه پوهيږو، خو بې له شکه له روحه اجمالي علم او پوهه لرو، مونږ ته پته ده  چې روح موجود دے او  د هغه اثار ګورو.

د امام محمد بن علي الباقر(ع) يو په زړه پورې حديث  دي چې وې فرمايل: «کلما ميزتموه باوهامکم في ادق معانيه مخلوق مصنوع مثلکم مردود اليکم؛ هر يو څيز چې په خپل فکر او وهم کې په ډيرې  دقيقې معنا سره تصور کړئ، ستاسو مخلوق او د ذهن جوړ دے، او تاسو ته درګرځي (او خداي تعالی تر دې لوړ دے)

له امير المومنين علي (ع) په يو بل حديث کې د معرفة الله دقيقه او نرۍ لاره په ډير ښکلي او روښانه تعبير سره  بيان شوې ده او فرمايي: لم يطلع الله سبحانه العقول علي تحديد صفته، ولم يحجبها امواج معرفته؛

سبحان خداي عقلونه  دخپلو صفاتو  له حدودو (تله) نه دي خبر کړي (او په عين حال کې يې هغوي له  لازم معرفت او شناخت  محجوب او محروم کړي نه دي»

۱۱. نه تعطيل  نه تشبيه

مونږ عقيده لرو چې: لکه څرنګه چې دخداي د پيژندلو او د هغه د صفاتو د معرفت  «تعطيل» غلط کار دے، د (تشبيه) په وادۍ کې پريوتل هم غلط او شرک الود کار دے، يعنې نه شو ويلي چې  هغه پاک ذات بلکل نه پيژندل کيږي،او مونږ د هغه معرفت ته لاره نه لرو، لکه څرنګه چې هغه له مخلوقاتو سره «شبيه» (ورته) نه شو ګڼلي ځکه چې يوه د «افراط» لاره ده او بله د «تفريط» - دقت وکړئ.

۱۲. د پيغبرانو د بعثت فلسفه

مونږ عقيده لرو: خداي تعالی د انسان د هدايت، مطلوب کمال  او تل پاتې نيکمرغۍ ته د انسانانود رسولو لپاره پيغمبران او رسولان  راستولي دي، ځکه چې که نه يې وو راليږلي د انسان د پيدايښت هدف نه حاصليده، او انسانان د ګمراهۍ په ګرداب کې  پاتې کيدل او  په دې کار سره نقض عرض لازميده. (يعنې د هدف په خلاف څيز لازم راتله) «رُسُلا مُبَشِّرِينَ وَمُنْذِرِينَ لِئَلا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ وَكَانَ اللَّهُ عَزِيزًا حَكِيمًا؛ پيغمبران يې (راواستول) چې زيري ورکوونکي او  ويروونکي وو،چې پر خداي د خلکو لپاره کوم حجت پاتې نه شي(او د سعادت لاره ټولو ته وښيي او پر  ټولو غاړې خلاصې شي)او خداي تعالی وسيال او حکيم دے»

مونږ باوري يو چې :په هغوي کې پنځه کسان «اولولعزم» يعنې «د شريعت، آسماني کتاب او نوي دين » خاوندان وو چې لومړي  يې «نوح» بيا «ابراهيم» او «عيسی» او وروستي يې «حضرت محمد(ص)» دي.

«وَإِذْ أَخَذْنَا مِنَ النَّبِيِّينَ مِيثَاقَهُمْ وَمِنْكَ وَمِنْ نُوحٍ وَإِبْرَاهِيمَ وَمُوسَى وَعِيسَى ابْنِ مَرْيَمَ وَأَخَذْنَا مِنْهُمْ مِيثَاقًا غَلِيظًا؛ راياد کړه هغه وخت چې له پيغمبرانو مو ژمنه واخسته او (همداراز) له تا او نوح او ابراهيم او موسی او عيسی بن مريم،اومونږ له هغو ټولو پياوړي پيمان واخسته (چې د رسالت په ادا کولو او د آسماني کتابونو په خپراوي کې هڅه وکړي)

«فَاصْبِرْ كَمَا صَبَرَ أُولُو الْعَزْمِ مِنَ الرُّسُلِ؛  صبر او استقامت وکړه هغه شان چې اولوالعزم پيغمبرانو صبر او استقامت وکړ»

مونږ عقيده لرو: چې د اسلام پيغمبر(ص) خاتم انبياء او د خداي تر ټولو اخري رسول دے او د هغه شريعت د نړۍ د ټولو خلکو لپاره دے او د نړې تر پايه  پورې باقي دے،يعنې د اسلام د تعليماتو معارفو او احکامو جامعيت تر دې حده دے چې د نړې تر پايه پورې په مادي او معنوي اړخونو کې دانسان ټولو اړتياوو ته مثبت ځواب ورکوي، او هر څوک چې د نوي نبوت او رسالت ادعا وکړي باطله او بې اساسه ده .

« مَا كَانَ مُحَمَّدٌ أَبَا أَحَدٍ مِنْ رِجَالِكُمْ وَلَكِنْ رَسُولَ اللَّهِ وَخَاتَمَ النَّبِيِّينَ وَكَانَ اللَّهُ بِكُلِّ شَيْءٍ عَلِيمًا؛ محمد(ص) په تاسو کې د هيڅ يو سړے پلار  نه دے، خو دخداي رسول او د پيغمبرانو د لړۍ ختموونکے دے، خداي تعالی له  هر څه خبر دے (او هغه څه چې ضروري وو هغه ته يې  ورکړي دي.»

۱۳. د الهي دينونو له پيروانو سره ګډ ژوند

سره له دې چې مونږ اسلام په دې زمانه کې د خداي يوازيني رسمي دين ګڼو خو باوري يو چې بايد د نورو آسماني دينونو له پيروانو سره ګډ سوله ايز ژوند ولرو،که هغوي په اسلامي هيوادونو کې ژوند کوي او که په نورو هيوادونو کې، مګر په هغوي کې هغه کسان  چې له اسلام او مسلمانانو سره جګړه  او نښته وغواړي: «لا يَنْهَاكُمُ اللَّهُ عَنِ الَّذِينَ لَمْ يُقَاتِلُوكُمْ فِي الدِّينِ وَلَمْ يُخْرِجُوكُمْ مِنْ دِيَارِكُمْ أَنْ تَبَرُّوهُمْ وَتُقْسِطُوا إِلَيْهِمْ إِنَّ اللَّهَ يُحِبُّ الْمُقْسِطِينَ؛ خداي تعالی تاسو له هغو کسانو سره له نيکۍکولو او له هغوي سره په عدالت سره له چلند کولو نه منعې کوي چې د ين په خاطر يې له تاسو سره جګړه ونه کړه او تاسو يې له کور او وطنه ونه باسلئ، ځکه چې خداي تعالی عدالت کوونکي خوښوي.»

مونږ عقيده لرو چې:په منطقي بحثونو سره د اسلام حقيقت او تعليمات د نړې نورو خلکو ته ښکاره او بيانولي شو، مونږ د اسلام  جاذبه دومره قوي ګڼو چې که په ښه طريقه بيان شي، زياتې ډلې ځانته متوجې کوي، په تيره بيا په نننۍ نړۍ کې چې د اسلام دپيغام د اوريدلو لپاره اوريدونکي غوږونه ډير زيات دي. په همدې دليل مونږ عقيده لرو چې بايد اسلام  په زور او د جبر او فشار له لارې په نورو ونه تپل شي: «وَمَثَلُ الَّذِينَ يُنْفِقُونَ أَمْوَالَهُمُ ابْتِغَاءَ مَرْضَاةِ اللَّهِ وَتَثْبِيتًا مِنْ أَنْفُسِهِمْ كَمَثَلِ جَنَّةٍ بِرَبْوَةٍ أَصَابَهَا وَابِلٌ فَآتَتْ أُكُلَهَا ضِعْفَيْنِ فَإِنْ لَمْ يُصِبْهَا وَابِلٌ فَطَلٌّ وَاللَّهُ بِمَا تَعْمَلُونَ بَصِيرٌ؛ د دين په قبلولو کې په چا زور نيشته ځکه چې سم له ناسم ښکاره شوي دي»

مونږ عقيده لرو چې: د اسلام په جامعو اوامرو د مسلمانانو عمل کول د اسلام د معرفي کولو لپاره يو بل عامل کيدې شي نو زور او تپلو ته ضرورت نيشته.

۱۴ : په ټول عمر کې د انبياوو معصوم والے

مونږ عقيده لرو چې:ټول الهي پيغمبران معصوم دي، يعنې په ټول عمر کې (هم له نبوته مخکې  او  هم وروسته) له «خطا او تيروتنې» او «ګناه» د خداي په تاييد سره خوندي او محفوظ دي، ځکه چې که  خطا يا ګناه  وکړي د نبوت د مقام لپاره ضروري اعتماد له هغوي سلب کيږي، او خلک نه شي کولي هغوي د ځان او خداي تر مينځ ډاډ منه واسطه  وګڼي او هغوي د ژوند په ټولو اعمالو کې خپل لارښود او رهبر وټاکي.

له همدې امله مونږ باوري يو چې که دقرآن دايتونو په ځينو ظواهرو کې ځينې الهي پيغمبرانو ته د ګناه نسبت ورکړل شوي، دا «ترک اولي» ده (يعنې په دوو ښو کارونو کې يې هغه چې ښيګړه يې کمه وه انتخاب کړي دي حال دا چې غوره دا وه چې ډير ښه کار يې بايد انتخاب کړي وي) يا  په بله ژبه «حسنات الابرار سيئات المقربين؛ د نيکانو ښه کارونه (کله) د مقربانو ګناه ګڼل کيږي»ځکه چې له هر چا دهغه د مقام  په اندازه هيله کيږي.

۱۵. هغوي  دخداي فرمانبرداره بندګان دي

مونږ عقيده لرو  چې :د الهي پيغمبرانو او رسولانو تر ټولو لوي وياړ دا و چې دخداي مطيع او فرمانبرداره بنده وي،له همدې امله هره ورځ په خپلو لمنځونو کې د اسلام د پيغمبر (ص) په باره کې دا جمله تکراروو: «و اشهد ان محمد عبده و رسوله؛ګواهي ورکوم  چې محمد(ص) دخداي بنده او رسول دے»

مونږ عقيده لرو چې هيڅ يو الهي پيغمبر د اولوهيت (خدايۍ) ادعا نه ده کړې او خلک يې خپل عبادت ته نه دي بللي: مَا كَانَ لِبَشَرٍ أَنْ يُؤْتِيَهُ اللَّهُ الْكِتَابَ وَالْحُكْمَ وَالنُّبُوَّةَ ثُمَّ يَقُولَ لِلنَّاسِ كُونُوا عِبَادًا لِي مِنْ دُونِ اللَّهِ؛ له هيڅ يو بشر سره نه ښايي چې خداي تعالی هغه ته آسماني کتاب او د نبوت حکم ورکړي، بيا هغه خلکو ته ووايي:له خدايه پرته زما عبادت کوئ»

حتی حضرت عيسی هم خلک هيڅکله دځان عبادت ته نه دي بللي،او تل يې ځان د خداي مخلوق بنده او استازي ګاڼه «لَنْ يَسْتَنْكِفَ الْمَسِيحُ أَنْ يَكُونَ عَبْدًا لِلَّهِ وَلا الْمَلائِكَةُ الْمُقَرَّبُونَ؛ مسيح(ع) هيڅ کله په دې ابا (شرم) نه احساسوه چې دخداي بنده دې وي، او نه د خداي مقربې پرښتې، (په  دې شرم محسوسوي چې ځانونه دخداي بندګان وګڼي) 

د مسيحيت ننني تاريخونه هم ګواهي ورکوي چې د «تثليث» (په دريو خدايانو د عقيدې) مسئله د مسحيت په لومړيو پيړيو کې نه وه موجوده، او دا تفکر وروسته پيدا شوے دے.

۱۶: معجزې او د غيبو علم

د پيغمبرانو عبوديت هيڅکله د دې خنډ نه دي چې هغوي د خداي په امر او اراده د  اوس، تير او راتلونکي وخت له پټو چارو خبر وي: «عَالِمُ الْغَيْبِ فَلا يُظْهِرُ عَلَى غَيْبِهِ أَحَدًا * إِلا مَنِ ارْتَضَى مِنْ رَسُولٍ فَإِنَّهُ يَسْلُكُ مِنْ بَيْنِ يَدَيْهِ وَمِنْ خَلْفِهِ رَصَدًا؛ خداي تعالی په غيبو خبر دي، او هيڅوک په خپلو غيبي اسرارو نه خبروي، مګر هغه رسولان چې غوره کړي يې دي.

مونږ ته پته ده  چې د حضرت عيسی(ع)يوه معجزه دا وه چې خلکو ته به يې د ځينو پټو خبرو خبر ورکاوه : «وَأُنَبِّئُكُمْ بِمَا تَأْكُلُونَ وَمَا تَدَّخِرُونَ؛  زه تاسو  د هغه څه چې خورئ يې او  په کورونو کې يې ساتئ خبروم»

رسول الله مبارک هم د الهي تعليم له لارې  ډير پټ خبرونه بيانول: «ذَلِكَ مِنْ أَنْبَاءِ الْغَيْبِ نُوحِيهِ إِلَيْكَ؛ دا د غيبو خبرونه دي  چې تاته يې وحي کوو»

نو په  دې اساس هيڅ مانع نيشته چې الهي پيغمبران د وحي له لارې  او د خداي په امر د غيبو خبر ورکړي او  که په ځينو ايتونو کې  له  پيغمبر اکرم (ص) د علم غيب نفي شوې ده : «وَلا أَعْلَمُ الْغَيْبَ وَلا أَقُولُ لَكُمْ إِنِّي مَلَكٌ؛ زه له غيبو خبر نه يم او نه وايم چې پرښته يم»مطلب ذاتي او استقلالي علم دے، نه  هغه علم چې د الهي تعليم په ذريعه حاصل شي، ځکه چې پوهيږو چې د قرآن آيتونه د يو بل تفسير کوي.

مونږ عقيده لرو چې: دغو لويو الهي پيغمبرانو خارق العاده کارونه او مهمې معجزې «باذن الله» کولې، او د خداي په امر د دغه ډول کارونو په کولو  عقيده نه شرک دے او نه د هغوي د عبوديت له مقام سره څه تضاد لري. حضرت مسيح(ع) ـ دقرآن مجيد په صراحت سره ـ د خداي په امر مړي ژوندي کول، او دخداي په اذن او اجازه به يې لاعلاجه ناروغانو ته شفا ورکوله: «وَأُبْرِئُ الأكْمَهَ وَالأبْرَصَ وَأُحْيِي الْمَوْتَى بِإِذْنِ»

۱۷ : د پيغمبرانو دشفاعت مقام

مونږ عقيره لرو چې: الهي پيغمبران او تر ټولو لوړ د اسلام پيغمبر(ص) د شفاعت مقام لري او د ځينو ګناهکارانو به د خداي په نزد شفاعت کوي، خو هغه هم دخداي په اذن او اجازه: مَا مِنْ شَفِيعٍ إِلا مِنْ بَعْدِ إِذْنِهِ؛ هيڅ شفاعت کوونکي نيشته مګر دخداي له اجازې او اذنه وروسته»

«مَنْ ذَا الَّذِي يَشْفَعُ عِنْدَهُ إِلا بِإِذْنِهِ؛  څوک دي چې د هغه په نزد شفاعت وکړي بې د هغه له امره»

او که د قرآن په ځينو  ايتونوکې په مطلق ډول د شفاعت نفي ته اشاره شوې ده او فرمايي: «مِنْ قَبْلِ أَنْ يَأْتِيَ يَوْمٌ لا بَيْعٌ فِيهِ وَلا خُلَّةٌ وَلا شَفَاعَةٌ؛ انفاق وکړئ مخکې له دې چې هغه ورځ راورسيږي چې په هغه ورځ نه بيع شته (چې څوک د ځان لپاره سعادت او نجات واخلي) او نه دوستي (او معمولي ملګرتياوې او رفاقتونه  څه ګټه لري) او نه شفاعت»

دلته مطلب استقلالي او خپلواکه او بې د خداي له امره شفاعت دي، يا دهغو کسانو په هکله دي چې د شفاعت قابليت نه لري،ځکه چې مخکې مو څو څو ځله وويل چې د قرآن ايتونه  د يو بل تفسير کوي.

مونږ عقيده لرو چې:د شفاعت  مسئله يوه مهمه  وسيله ده د انسانانو د  تربيت او  سمې لارې ته دګناهکارانو د ستنولو لپاره او پاکۍ او تقوا ته دهڅولو او د ګناهکارانو په زړه کې دهيلې د ژوندي کولو، ځکه چې د شفاعت مسئله بې حساب او کتابه  نه ده يوازې دهغو کسانو لپاره ده چې لياقت   يې ولري، يعنې دهغوي ککړتيا په دې حد کې نه وي چې له شفيعانو سره يې خپل اړيکي بلکل شلولي وي، نو د شفاعت مسئله  ګناهکارانو ته خبر داري ورکوي چې  په ځان  پسې ټول  پلونه مه خرابوي او د ځان لپاره د ستنيدو لاره پريږدي او د شفاعت وړتيا له لاسه  مه ورکوي

۱۸. د توسل مسئله

مونږ عقيده لرو: چې د «توسل» مسئله هم د «شفاعت» دمسئلې په شان ده، دا مسئله د معنوي او مادي مشکلاتو لرونکو ته زمينه برابروي چې د اولياء الله  لمن راونيسي چې د خداي په اذن  له خدايه د هغوي د مشکلاتو حل وغواړي، يعنې له يوې خوا پخپله د خداي در ته مخه کړي او له بل پلوه دخداي وليان وسيله وګرځوي «وَلَوْ أَنَّهُمْ إِذْ ظَلَمُوا أَنْفُسَهُمْ جَاءُوكَ فَاسْتَغْفَرُوا اللَّهَ وَاسْتَغْفَرَ لَهُمُ الرَّسُولُ لَوَجَدُوا اللَّهَ تَوَّابًا رَحِيمًا؛ او که هغوي هغه وخت چې په ځان يې ظلم کاوه (او ګناه يې کوله)تاته راغلي وي او له خدايه يې بخښنه غوښتې وي،او د خداي رسول(ص) هم دهغوي لپاره بخښنه غوښتې وي خداي به يې  توبه قبلوونکي او مهربان ليدلي وي.»

همداراز د حضرت  يوسف(ع) په کيسه کې لولو:  چې هغوي په خپل پلار پورې متوسل شول او وې ويل: «قَالُوا يَا أَبَانَا اسْتَغْفِرْ لَنَا ذُنُوبَنَا إِنَّا كُنَّا خَاطِئِينَ؛ اي پلاره!زمونږ لپاره له خدايه بخښنه وغواړه،ځکه چې مونږ خطاکاره وو!» بوډا پلار(يعقوب) دا وړانديز له هغوي ومانه او هغوي ته يې مثبته وعده ورکړه او وې ويل: «قَالَ سَوْفَ أَسْتَغْفِرُ لَكُمْ رَبِّي؛ ډير زر به ستاسو لپاره د خداي له دره بخښنه وغواړم» دا په دې ګواه دي چې (توسل ) په تيرو امتونو کې هم و او شته دي.

خو بايد له دغه منطقي حده مخکې لاړ نه شو او د خداي وليان په تاثير کې مستقل او د خداي له ارادې او اذنه بې نيازه ونه ګڼو ځکه چې دا د «شرک او کفر» سبب کيږي.

او همداراز نه ده پکار چې توسل د اولياء الله د عبادت په شکل کې راشي   دا هم شرک او کفر دي، ځکه چې هغوي په خپل ذات کې او د  خداي له اجازې پرته د ګټې او تاوان مالکان  نه دي: «قُلْ لا أَمْلِكُ لِنَفْسِي نَفْعًا وَلا ضَرًّا إِلا مَا شَاءَ اللَّهُ؛ ووايه: زه ( حتی) د ځان لپاره هم د سود اوزيان مالک نه يم مګر هغه څه چې خداي يې وغواړي» او غالبا په ټولو اسلامي فرقو کې په عوامو کې ځينې کسان وي چې دتوسل په مسئله کې افراط او تفريط کوي چې بايد دغو کسانو ته هدايت او لارښوونه وشي.

۱۹ :د انبياوو د بلنې اصول يو دي

مونږ  عقيده لرو چې ټولو الهي پيغمبرانو يو هدف درلود او هغه په خداي اود قيامت په ورځې د ايمان او صحيح ديني تعليم او تعلم او په بشري ټولنو کې د اخلاقي  اصولو د تقويت له لارې د انسانانو نيکمرغي ده،او په  همدې وجه ټول پيغمبران زمونږ په نزد درانه او محترم دي دا خبره قرآن مونږ ته راښودلې ده «لا نُفَرِّقُ بَيْنَ أَحَدٍ مِنْ رُسُلِهِ؛  مونږ د الهي رسولانو تر مينځ هيڅ فرق نه کوو»

که څه هم د وخت په تيريدو او د لا لوړو تعليماتو د اخستلو لپاره د انسانانو په چمتووالي سره، الهي دينونه تدريجا لا کامل، او تعليمات يې لا ژور شوي دي تر دې چې د خداي تر ټولو  کامل او وروستي دين يعنې اسلام ته لمبر رسيدلے دے او دا امر راغے.: «الْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِي وَرَضِيتُ لَكُمُ الإسْلامَ دِينًا؛ نن مې ستاسو دين کامل کړ او خپل نعمت مې په تاسو بشپړ کړ، او اسلام مې ستاسو لپاره د (تل پاتي) دين په توګه  ومانه»

۲۰. د تيرو انبياوو خبر ورکول

مونږ عقيده لرو چې: ډيرو پيغمبرانو له ځانه د وروسته راتلونکو پيغمبرانو خبر ورکړے دے، منجمله حضرت موسی(ع) او حضرت عيسی(ع) د ا سلام د پيغمبر(ص) د راتللو څرګندې نښې وړاندې کړي دي چې اوس هم په هغوي کې  ځينې د هغوي په کتابونو کې موجودې دي: «الَّذِينَ يَتَّبِعُونَ الرَّسُولَ النَّبِيَّ الأمِّيَّ الَّذِي يَجِدُونَهُ مَكْتُوبًا عِنْدَهُمْ فِي التَّوْرَاةِ وَالإنْجِيلِ.......  أُولَئِكَ هُمُ الْمُفْلِحُونَ؛ هغوي چې د خداي د رسول، امي نبي(خو پوه او خبر) پيروي کوي، هماغه پيغمبر چې صفتونه  يې په تورات او انجيل کې  چې د هغوي په نزد دي مومي، هغوي کامياب دي»

په همدې وجې تاريخ وايي: د اسلام د پيغمبر (ص) له ظهوره مخکې د يهودو يوه لويه ډله مدينې ته راغله او په بې صبرۍ سره د هغه پيغمبر د ظهور په  انتظار وو ځکه چې په خپلو کتابونو کې يې ليدلي وو چې هغه به په دغه ټاټوبي کې راڅرګنديږي.که څه هم د  دغه لمر له ختلو وروسته ځينو يې ايمان راوړ او ځينو  نورو چې خپلې ګټې يې په خطر کې ليدلې  ورسره مخالفت وکړ!

۲۱. پيغمبران او د ژوند د ټولو اړخونو اصلاح

مونږ عقيده لرو چې:الهي دينونه  چې پر پيغمبرانو نازل شوي دي ـ په تيره بيا ـ اسلام دين يوازې د  فردي ژوند په اړه  او په اخلاقي او معنوي  مسائلو پورې محدود نه  دي  بلکه د ټولو ټولنيزو اړخونو اصلاح ته هم شامليږي، حتی د ورځني ژوند لپاره ضروري ډير علمونه او پوهې هم  خلکو له هغوي زده کولې چې ځينو ته يې  په قرآن کې اشاره شوې ده.

او همداراز عقيده لرو چې:د هغوي الهي لارښوونکو يو هدف په بشري  ټولنه کې عدالت دے.«لَقَدْ أَرْسَلْنَا رُسُلَنَا بِالْبَيِّنَاتِ وَأَنْزَلْنَا مَعَهُمُ الْكِتَابَ وَالْمِيزَانَ لِيَقُومَ النَّاسُ بِالْقِسْطِ؛ مونږ خپل رسولان په روښانه دلائلو سره  وليږل او له  هغوي سره مو آسماني کتاب او ميزان (له باطله د حق پيژندل او عادلانه قوانين) نازل کړل چې (دنړۍ) خلک  په عدالت قيام وکړي»

۲۲. د قومي او نسلي امتيازاتو نفي

مونږ عقيده لرو چې:دخداي پيغمبران په تيره بيا د اسلام پيغمبر(ص) هيڅ ډول قومي او نسلي امتيازات او توپيرونه نه منل، بلکه ټول نسلونه، ژبې او د نړې مختلف قومونه او متلونه ټول او ټول د هغوي په نظر کې يوشان وو، قرآن ټولو انسانانو ته وايي:«يَا أَيُّهَا النَّاسُ إِنَّا خَلَقْنَاكُمْ مِنْ ذَكَرٍ وَأُنْثَى وَجَعَلْنَاكُمْ شُعُوبًا وَقَبَائِلَ لِتَعَارَفُوا إِنَّ أَكْرَمَكُمْ عِنْدَ اللَّهِ أَتْقَاكُمْ؛ اي خلکو مونږ تاسو له يو سړي او يوې ښځې وپنځولئ او تاسو مو قبيلې  او تپې وګرځولئ چې يو بل وپيژنئ (خو دا د امتياز او لوړاوي معيار نه دي) په تاسو کې خداي ته تر ټولو  عزتمن کس هغه دي چې زياته تقوا ولري.

له رسول الله مبارکه په يو مشهور حديث کې راغلي دي چې د مني په ټاټوبي کې (د حج په مراسمو کې) په داسې حال کې چې په اوښ سپور و خلکو ته يې مخ  کړ  او دا وينا يې و کړه: يا ايها  الناس! الا ان ربکم واحد وَ اِنّ اباکم واحدٌ اَلا لَا فضل لِعربي علي عجمي، و لَا لِعجمي علي عربي، ولا لاسود علي احمر، ولا لاحمر علي اسود، الا بالتقوي، الا هل بلغت؟! قالوا نعم! قال ليبلغ الشاهد الغائب؛ اي خلکو  پوه شئ ستاسو خداي يو دے او پلار مو يو،نه عرب پر عجم لوړاوے لري او نه عجم پر عرب، نه تور پوستي په غنم رنګي او نه غنم رنګي په تور پوستي،مګر په تقوا سره، ايا تاسو ته مې دخداي پيغام ورساوه؟ ټولو وويل: هو! وې فرمايل: دا خبره دې حاضران غايبانو ته ورسوي.

۲۳. اسلام او انساني فطرت(خټه)

مونږ عقيده لرو چې:په خداي توحيد او د انبياوو د تعليماتو په اصولو  ايمان په اجمالي  ډول په فطري توګه د هر يو انسان په خټه کې موجود دے،الهي پيغمبران دغه  پر ثمره تخمونه  خړوبوي او د هغو لخوا و شا دشرک او کفر بې کاره بوټي للون کوي: «فِطْرَةَ اللَّهِ الَّتِي فَطَرَ النَّاسَ عَلَيْهَا لا تَبْدِيلَ لِخَلْقِ اللَّهِ ذَلِكَ الدِّينُ الْقَيِّمُ وَلَكِنَّ أَكْثَرَ النَّاسِ لا يَعْلَمُونَ؛ دا (دخداي  خالص دين) هغه فطرت دي چې خداي  تعالی ټول انسان په  هغه پيدا کړي دي د خداي په پيدايښت کې هيڅ ډول بدلون نيشته (او دا فطرت په ټولو انسانو کې ثابت دے) دا دے کلک او استواره  دين خو  اکثره خلک نه پوهيږي»

له همدې امله په تاريخ کې، انسانانو تل دين لرلے دے او د لويو مورخانو په باور  لاديني  يوه بلکل کمه او استثنايي چاره وه او حتی هغه ملتونه هم چې  د دين په خلاف تر سختو تبليغاتو لاندې وو کله يې چې ازادي لاسته راوړې ده ديندارۍ ته جاروتلي دي خو له دې انکار نه شو کولي چې د ډيرو  پخوانيو قومونو د پوهې او کلتور د سويې د ټيټ والي په وجه  ديني عقائد او اداب له چټياتو او وهمياتو سره ککړ شول او د الهي پيغمبرانو دنده دا وه چې د انسانانو  د فطرت له  هندارې د دغو خرافاتو او چټياتو زنګونه پاک کړي.

۲۴. د آسماني کتابونو د نازليدو فلسفه

مونږ عقيده لرو: چې خداي تعالی د انسانانو د هدايت لپاره ډير آسماني کتابونه  راليږلي دي، منجمله د ابراهيم او نوح «صحيفې» او «تورات » او «انجيل» او تر ټولو جامع  «قرآن مجيد»، او که دا کتابونه نه وې نازل شوې انسان به د خداي پيژندنې او د پروردګار د عبادت په لاره کې  خطا شوې و او د خپلې اړتيا له ټولنيزو قوانينو او د تقوا اخلاقو او تربيت له ا صولو به لريې پاتې شوې و.

دا آسماني کتابونه د رحمت د باران په شان  په زړونو ووريدل او د انسانانو په خټه کې يې دتقوا، اخلاقو معرفة الله او علم او حمکت تخمونه زرغون او وروزل.

«آمَنَ الرَّسُولُ بِمَا أُنْزِلَ إِلَيْهِ مِنْ رَبِّهِ وَالْمُؤْمِنُونَ كُلٌّ آمَنَ بِاللَّهِ وَمَلائِكَتِهِ وَكُتُبِهِ وَرُسُلِهِ؛ پيغمبر  په هغه څه  چې د هغه د ر ب لخوا پر هغه نازل شوي ايمان راوړي او ټولو مومنانو (هم) په خداي پرښتو او ټولو کتابونو او استازو ايمان راوړے دے.»

که څه هم  له بده مرغه د  وخت په تيريدو او د ناپوهانو او نااهلانو په لاسوهنې سره په ډيرو آسماني کتابونو کې تحريف وشو او غلط افکار ورسره ګډ کړي شول، خو قرآن مجيد په هغو دلائلو چې وروسته به يې ذکر کړو له هر ډول لاسوهنې خوندي پاتې شو او د لمر په  شان په ټولو وختونو او پيړيو کې ځليږي او زړونه روښانه کوي.

«قَدْ جَاءَكُمْ مِنَ اللَّهِ نُورٌ وَكِتَابٌ مُبِينٌ*  يَهْدِي بِهِ اللَّهُ مَنِ اتَّبَعَ رِضْوَانَهُ سُبُلَ السَّلامِ؛ د خداي لخوا تاسو  ته ښکاره رڼا او کتاب راغلے دے ـ خداي تعالی د هغه په برکت هغه کسان چې د هغه  له خوښۍ پيروي کوي، د سلامتيااو (سعادت) لارې ته هدايتوي.

 ۲۵. قرآن د رسول الله مبارک تر ټولو لويه معجزه

مونږ عقيده لرو چې قرآن د اسلام د پيغمبر(ص) تر ټولو لويه معجزه ده، نه يوازې د فصاحت اوبلاغت، د بيان د خوږوالي او د معنو د رسا والي له نظره بلکه له نورو ډيرو اړخونو هم معجزه ده چې د عقائدو او کلام په کتابونو کې يې تفصيل راغلي دي.

له همدې امله عقيده لرو چې: هيڅوک د هغه په شان او حتی د هغه د يوې سورې په شان هم نه شي جوړولي، قرآن په ځلونو هغو کسانو ته چې په شک او ترديد کې وو بلنه  وړکړې ده چې د دې په شان حتی يوه سوره هم  راوړي خو هغوي هيڅکله د مقابلې توان نه دے لرلې: «قُلْ لَئِنِ اجْتَمَعَتِ الإنْسُ وَالْجِنُّ عَلَى أَنْ يَأْتُوا بِمِثْلِ هَذَا الْقرآن لا يَأْتُونَ بِمِثْلِهِ وَلَوْ كَانَ بَعْضُهُمْ لِبَعْضٍ ظَهِيرًا؛ ووايه که انسانان او پيريان (جن او انس) سره  راټول شي چې د قرآن په شان يو کتاب جوړ کړي د دې په شان به  جوړ  نه کړي شي، که څه هم په  دغه کار کې له يو بل سره مرسته وکړي»

«و وَإِنْ كُنْتُمْ فِي رَيْبٍ مِمَّا نَزَّلْنَا عَلَى عَبْدِنَا فَأْتُوا بِسُورَةٍ مِنْ مِثْلِهِ وَادْعُوا شُهَدَاءَكُمْ مِنْ دُونِ اللَّهِ إِنْ كُنْتُمْ صَادِقِينَ؛ او که دهغه  څه په هکله چې په خپل بنده (رسول الله) مو نازل کړي دي څه شک او شوبه لرئ (لږ ترلږه) د هغې په شان يوه سوره خو راوړئ، او له خدايه پرته د دې کار لپاره خپل ګواهان  هم راوغواړئ که تاسو رښتيا وايئ»

او عقيده لرو چې قرآن د وخت په  تيريدو سره، نه يوازې زړيږي نه بلکه معجزې يې نورې هم ښکاره کيږي او د مطالبو  عظمت يې نړيوالو ته نور هم څرګنديږي.

له امام صادق (ع) په يو حديث کې لرو چې فرمايي: «ان الله تبارک وتعالی لم يجعله لزمان دون زمان  ولناس دون الناس فهو في کل زمان جديد و عند کل قوم غض الي يوم القيمة؛ خداي تعالی قرآن مجيد ديوې خاصې زمانې يا خاص قوم لپاره نه دے ټاکلے له همدې امله  يې په هره زمانه کې تازه، او د قيامت  تر ورځې پورې د  هرې ډلې په نزد تاند او نوي کړ»

۲۶. په قرآن کې تحريف نه دے شوې

مونږ عقيده لرو چې: هغه  قرآن چې نن د نړۍ له مسلمانانو سره دے هماغه دے چې د اسلام په پيغمبر (ص) نازل شوے  دے، نه پکې څه کم شوي دي  او نه ورباندې څه زيات شوي دي!

له هماغو لومړيو ورځو د زيات شمير کاتبان وحي، د قرآن ايتونه له نازليدو وروسته ليکل، او مسلمانان ژمن وو چې شپه او ورځ هغه ولولي، او په خپلو پنځګونو  لمونځونو کې هغه تکرار کړي، خو ډيرو کسانو د قرآن ايتونه يادول  او حفظ يې ساتل، د قرآن حافظانو او قاريانو هميشه په اسلامي ټولنو کې خاص مقام درلود او لري يې. دغه ټولې چارې او ځينې نورې مسئلې سبب شوې چې په قرآن کې هيڅ بدلون او تحريف ونه شي.

پر دې سربيره خداي تعالی د نړې تر پايه پورې دقرآن  د حفاظت ضمانت کړي دي او د دغه الهي تضمين په وجه په هغه کې هيڅ ډول تحريف او بدلون ممکن نه دي: إِنَّا نَحْنُ نَزَّلْنَا الذِّكْرَ وَإِنَّا لَهُ لَحَافِظُونَ؛ مونږ قرآن نازل کړ او قطعا به د هغه حفاظت کوو»

د اسلام ټول محققان او د شيعه او سنيانو لوي عالمان په دې خبره يوه خوله دي چې دقرآن په لور د تحريف هيڅ لاس  نه دے اوږد شوے،  په شيعه او سنيانو کې يوازې  ګوته په شمير کسان د ځينو روايتونو له  امله د تحريف خبره کړې ده، خو د دواړو ډلو پوهان او عالمان دغه نظر په کلکه ردوي او دا روايتونه «جعلي» ګڼي يا «په معنوي تحريف» (يعنې د قرآن د ځينو ايتونو لپاره دغلط تفسير) په معنا يا د «قرآن د تفسير» په ځاي «د قرآن د متن» د اشتباه له  امله يې  ګڼي. (دقت وکړئ).

هغه لنډ فکره کسان  چې ټينګار لري د قرآن د تحريف عقيده چې د شيعه او سني د  لويو او مشهورو عالمانو د صريحو کلماتو مخالفه  ده،په ځينو شيعه او نورو ډلو پورې وتړي،په ناپوهۍ سره قرآن ته تاوان رسوي او د ناروا تعصبونو له امله  د دغه لوي آسماني کتاب اعتبار تر پوښتنې لاندې راولي او د دښمن ژرندې  ته اوبه اچوي.

د پيغمبر له وخته د قرآن  د راغونډيدو د تاريخي ټپال مطالعه او د قرآن ليکلو، حفظ او تلاوت  ته دمسلمانانو د ډير زيات اهميت ورکول، په تيره بيا له لومړۍ ورځې د وحي دکاتبانو شتون دا حقيقت ټولو ته روښانوي  چې  په قرآن کې تحريف ناممکن کار و. او همداراز له دې مشهور قرانه پرته بل قرآن  نيشته، د دې دليل ډير روښانه دے  او د تحقيق لاره ټولو ته پرانستې ده ځکه چې نن سبا قرآن زمونږ د ټولو په کورونو او زمونږ د هيواد ټولو عامو جوماتونو او کتابتونونو کې موجود دي، حتی خطي قرانونه  چې پيړۍ پيړۍ مخکې ليکل شوي او زمونږ په ميوزمونو کې ساتل کيږي، ټول  ښيي چې دا قرانونه هماغه شان دي چې په نورو اسلامي هيوادونو کې موجود دي، او که پخوا د دغو خبرو د تحقيق لپاره لاره خلاصه نه وه، نن سبا خو ټولو ته د تحقيق دروازې خلاصې دي  او په ډير لږ شان تحقيق سره، د دغه ناروا تورونو بې اساس والي څرګنديږي.

«فَبَشِّرْ عِبَادِي الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ؛ زماهغه بندګانو ته زيري ورکړه  چې خبرې واوري او له ښو يې پيروي وکړ ي.

زمونږ په علميه حوزو او مدرسو کې نن سبا قرآني علوم په ډيره پراخه توګه تدريس کيږي، او يو ډير مهم بحث چې په دغو درسونو کې دے،د قرآن د نه تحريف او نه بدلون مسئله ده .

۲۷. قرآن او د انسان مادي او معنوي اړتياوې

مونږ عقيده لرو چې: هغه څه چې د انسان د مادي او معنوي ژوند لپاره ضروري دي. اصول يې په قرآن کې ذکر شوي دي، د حکومت د چلولو او سياسي مسائلو، له نورو ټولنو سره د روابطو، د ګډژوند سولې او جنګ اصول  قضايي او اقتصادي مسائل او داسې نور په قرآن کې يې کلي ضوابط بيان شوي چې د هغو په کارولو سره زمونږ د ژوند فضا روښانه کيږي.

«وَنَزَّلْنَا عَلَيْكَ الْكِتَابَ تِبْيَانًا لِكُلِّ شَيْءٍ وَهُدًى وَرَحْمَةً وَبُشْرَى لِلْمُسْلِمِينَ؛ مونږ دا کتاب پر تا نازل کړ  چې د هر څه بيانوونکي او د اسلام د پيروانو لپاره هدايت رحمت او زيري دي.»

له همدې امله زمونږ عقيده دا ده چې  «اسلام» هيڅکله له «حکومت او سياسته» جدا نه دے او مسلمانانو ته امر کوي چې دخپل حکومت واګې په لاس کې واخلي، او د هغې په مرستې سره د اسلام لوړ ارزښتونه ژوندي کړي، او اسلامي ټولنه داسې تربيت شي چې ټول خلک د عدالت او انصاف په لاره کې راشي او  د دوست او دښمن دواړو په حق کې  عدل اجرا شي.

«يَا أَيُّهَا الَّذِينَ آمَنُوا كُونُوا قَوَّامِينَ بِالْقِسْطِ شُهَدَاءَ لِلَّهِ وَلَوْ عَلَى أَنْفُسِكُمْ أَوِ الْوَالِدَيْنِ وَالأقْرَبِينَ؛ اي هغو کسانو چې ايمان مو راوړي دي د عدل پوره  قايموونکي اوسئ او دخداي لپاره شهادت ورکړئ که څه هم  (دغه ګواهي) ستاسو  يا مو د مور پلار او خپلوانو په تاوان وي»

 «وَلا يَجْرِمَنَّكُمْ شَنَآنُ قَوْمٍ عَلَى أَلا تَعْدِلُوا اعْدِلُوا هُوَ أَقْرَبُ لِلتَّقْوَى؛ هيڅ کله له يو قوم سره دښمني تاسو ګناه او د عدالت پريښودلو ته ونه هڅوي، له عدالته کار واخلئ ځکه چې تقوا او پرهيز کارۍ ته نزدې ده»

۲۸. تلاوت، تدبر، عمل

مونږ عقيده لرو: چې د قرآن  تلاوت ډير افضل عبادت دے او ډير کم عبادتونه ورته رسيږي، ځکه چې دا تلاوت په قرآن کې د فکر الهام بخښونکي دي او تفکر او سوچ کول  د نيکو عملونو سرچينه ده .

قرآن د اسلام پيغمبر(ص) ته فرمايي: «قُمِ اللَّيْلَ إِلا قَلِيلا * نِصْفَهُ أَوِ انْقُصْ مِنْهُ قَلِيلا  *أَوْ زِدْ عَلَيْهِ وَرَتِّلِ الْقرآن تَرْتِيلا .... د شپې په لږې برخې کې  پاڅيږه، د شپې نيمه برخه يا له هغې کمه کړه، يا   ورزياته کړه (بيدار اوسه) او قرآن په دقت او سوچ سره لوله!»

او ټولو مسلمانانو ته په خطاب کې فرمايي: «فَاقْرَءُوا مَا تَيَسَّرَ مِنَ الْقرآن؛ هر څومره چې تاسو ته ميسر وي ( کولې شئ) قرآن ولولئ!»

خو لکه څرنګه چې وويل شول د قرآن تلاوت بايد د هغې په معنا او مطلب  کې د تفکر او تدبر لپاره يوه وسيله وي، او تفکر او سوچ هم بايد په قرآن د عمل کولو مقدمه وګرځي: «أَفَلا يَتَدَبَّرُونَ الْقرآن أَمْ عَلَى قُلُوبٍ أَقْفَالُهَا؛ ايا هغوي په قرآن کې تدبر نه کوي  يا يې په زړونو قفلونه لګيدلي دي»

«وَلَقَدْ يَسَّرْنَا الْقرآن لِلذِّكْرِ فَهَلْ مِنْ مُدَّكِرٍ؛ مونږ قرآن  دتذکر لپاره اسان کړ ايا څوک شته چې متذکر شي (او عمل وکړي)!»

«وَهَذَا كِتَابٌ أَنْزَلْنَاهُ مُبَارَكٌ فَاتَّبِعُوهُ؛ دا له برکته ډک کتاب دے (چې پر تا مو) نازل کړ نو  له هغه پيروي وکړئ!»

په دې اساس هغه کسان  چې د قرآن په تلاوت او حفظ بسنه کوي، او په قرآن کې «تدبر» او «عمل» نه کوي،که څه هم له درې رکنونو  يې يو ترسره کړي دي خو دوه مهم رکنونه يې له لاسه ورکړي دي او  په لوي خسران او تاوان اخته شوي دي .

۲۹. انحرافي بحثونه

مونږ عقيده لرو چې: هميشه د قرآن په آيتونوکې له تدبر او ورباندې له عمل  کولو څخه د مسلمانانو دغړولو لپاره ځينو لاسونو کار کړے دے؛که يو وخت د بني اميه او بني عباسو په زمانو کې د قرآن (د قديمي والي او حادث والي) بحثونو ته لمن ووهل شوه، او مسلمانان يې په  دوو ډلو وويشل او په يو بل يې اخته کړل او په دې لاره کې ډيرې وينې توي شوې.حال دا چې نن مونږ پوهيږو چې دا بحث بلکل صحيح مفهوم  چې ورپاره جګړه وشي  نه لري، ځکه چې که  له کلام الله نه  مطلب د هغه حروف او نقوش او ليکنه  او کاغذ وي، بې له شکه دا چارې حادثې دي، او که مطلب هغه معنې وي چې دپروردګار په علم کې دي، بې له شکه دخداي علم د هغه د ذات په شان قديم او ازلي دي.خو ظالمو او جائرو پاچاهانو په کلونو کلونو مسلمانان په دې مسئله مشغول وساتل، او نن هم نور لاسونه شته چې مسلمانان په بل ډول په قرآن کې له تدبر او د هغه په ايتونو له عمل کولو غړوي.

۳۰. د قرآن د تفسير ضوابط

مونږ عقيده لرو چې : د قرآن الفاط بايد د هغه په هماغه عرفي او لغوي معنو حمل کړي شي (هماغه معنې ترې واخستل شي) مګر دا چې له عقل يا نقله،  په  قرآن کې دننه يا بهر کومه قرينه موجوده وي چې په بلې معنې دلالت  وکړي، (خو بايد په مشکوکو قرائنو له تکيې ډډه وشي، او په حدس او ګمان د قرآن د ايتونو تفسير نه دي پکار)

مثلا کله چې قرآن وايي: «وَمَنْ كَانَ فِي هَذِهِ أَعْمَى فَهُوَ فِي الآخِرَةِ أَعْمَى؛ څوک چې په دې دنيا کې ړوند دي په اخرت کې هم ړوند  او زيات ګمراه دے» يقين لرو چې دلته د «اعمي» مطلب ظاهري ړوند والې چې لغوي معنا يې ده، نه دے ځکه چې ډير نيک او پاک خلک په سترګو نابينا وو، بلکه مطلب د باطن او د زړه ړوندوالې دے.

دلته د  عقليه قرينې وجود د دغه تفسير سبب شوے دے.

همداراز قرآن د اسلام د ځينو دښمنانو په هکله وايي: «صُمٌّ بُكْمٌ عُمْيٌ فَهُمْ لا يَعْقِلُونَ؛ هغوي کاڼه ګونګيان او ړانده دي، په همدې وجه په څه نه پوهيږي» ښکاره خبره ده چې هغوي له ظاهري نظره کاڼه ګونګيان يا ړانده نه وو بلکه دا دهغوي باطني صفات وو (دا تفسير مونږ  د حاليه قرائنو په  مټ چې په لاس کې يې لرو، کوو)

په دې اساس کله  چې قرآن د خداي په هکله فرمايي: «بَلْ يَدَاهُ مَبْسُوطَتَانِ؛ د خداي دواړه لاسونه پرانستي دي» يا فرمايي: «وَاصْنَعِ الْفُلْكَ بِأَعْيُنِنَا؛ (اي نوحه) زمونږ د سترګو په وړاندې  کشتۍ جوړه کړه »

د دغو ايتونو مفهوم هيڅکله دخداي جسماني غړي  سترګې غوږونه او لا سونه نه دي، ځکه چې هر جسم غړي لري او زمان او مکان او لوري ته اړتيا لري، او اخر فاني کيږي، او خداي تعالی تر دې لوړ دي چې دا صفتونه ولري، نو له «يداه»  (لاسونو) مطلب هماغه  د خداي کامل قدرت دي چې ټول کائنات يې  ترنفوذ لاندې دي او له «اعين» (سترګو) مطلب د  هغه علم او پوهه ده چې په هر څه يې لر ي.

په دې اساس مونږ هيڅکله په دغو تعبيراتو جمود ـ که هغه د خداي د صفاتو په باب کې وي که په نورو کې ـ او په عقلي او نقلي قرائنو سترګې پټول نه  منو، ځکه چې د نړۍ  ټول وينا وال او سخنوران په دغه ډول قرائنو تکيه  کوي او قرآن دغه روده په رسميت پيژندلې او منلې ده: وَمَا أَرْسَلْنَا مِنْ رَسُولٍ إِلا بِلِسَانِ قَوْمِهِ؛  مونږ هيڅ پيغمبر ونه ليږه  مګر دهغه دقوم  په ژبه »

خو لکه څرنګه چې مو وويل قرائن بايد روښانه او قطعي وي.

۳1.  په خپله رايه د تفسير (تفسير بالراي)خطرې

مونږ عقيده لرو چې:  تفسير بالراي د قرآن مجيد په هکله  يو ډير خطرناک کار دے چې په اسلامي روايتونو کې لويه ګناه ګڼل شوې ده او دخداي له دره د پريوتلو او ليرې کيدلو سبب کيږي، په حديث کې راغلي دي چې خداي تعالی فرمايي: «ما امن بي من فسر برايه کلامي؛ هغه کس چې زما  خبره په خپله خوښه (او دخپل نفس په طبعه) تفسير کړي په ما يې ايمان نه دے راوړے» څرګنده ده چې که سم ايمان يې لرلي د خداي کلام به  يې هماغه شان چې دے منلے وي نه هغه شان  چې د ده زړه يې غواړي.

په ډيرو مشهورو کتابونو (منجلمه صحيح ترمذي اونسايي او ابي داود) کې  دا حديث له رسول الله مبارکه نقل شوے دے: «من قال في القرآن برايه او بما لا يعلم فليتبوء مقعده من النار؛ څوک چې قرآن په خپله خوښه تفسير وکړي يا په ناپوهۍ د هغه په  هکله څه ووايي بايد تيار شي چې خپل ځاي په دوزخ کښې ولټوي.»

د تفسير بالراي مطلب دا دے چې قرآن د شخصي يا ډله ايزو ګروهنو يا عقيدو مطابق معنې او تفسير کړي او له خپلې عقيدې سره يې برابر کړي، بې له دې  چې قرينه او شاهد ورباندې موجود وي،داسې کس په  حقيقت کې د قرآن تابع نه دي، بلکه غواړي چې قرآن دځان تابع کړي، او که په قرآن  يې پوره ايمان لرلي هيڅکله به يې دا کا ر نه کاوه.

په يقين سره وايو چې که په قرآن کې د تفسير بالراي ور خلاص شي قرآن به چورلټ بې اعتباره شي، او هر کس به يې په خپله خوښه معنې او تفسير کوي او هره باطله عقيده به په قرآن تطبيقوي.

په دې اساس تفسير بالراي يعنې د عربو د لغت او ادبياتو د علم د اصولو  او د اهل زبان له پوهې پرته  په بل څه او په باطلو خيالاتو او ګمانونو او شخصي او ډله ايزو ګروهنو د قرآن تطبيقول او ورسمول د قرآن د معنوي تحريف سبب کيږي.

تفسير بالراي مختلفې څانګې لري چې يوه پکې د قرآن له ايتونو سره د خپلې خوښې چلند دے، په دې معناچې انسان مثلا په «شفاعت» او «توحيد» «امامت» او داسې نورو بحثونو کې يوازې هغه ايتونه راواخلي چې د هغه د وارمخکې قضاوت په لاره کې وي، او نور ايتونه چې د هغه له افکارو سره غږمله نه دے، او په نورو ايتونو تفسيروونکې کيدلي شي، سترګې پټې کړي، يا ډير په بې پروايۍ سره يې له څنګه تير شي.

لنډه دا چې: لکه څرنګه چې د قرآن مجيد په الفاظو جمود او معتبرو عقلي او نقلي قرائنو ته   توجه نه کول يو ډول انحراف دے، تفسير بالراي هم يو بل ډول انحراف او بې لاري ګڼل کيږي، او دواړه د قرآن له لوړو تعليماتو او د هغې له ارزښتونو د ليرې کيدو سبب کيږي ـ دقت وکړئ .

۳۲. سنت، له «کتاب الله» سرچينه اخلي

مونږ باوري يو چې: هيڅوک نه  شي کولي «کفانا کتاب الله» ووايي او په  نبوي  احاديثو اوسنتو  چې د قرا ن د حقائقو د بيان او تفسير او د  قرآن د عام او خاص او د ناسخ او منسوخ د پوهولو په باب دي  يا د دين  په اصولو اوفروعو کې د اسلام له تعليماتو سره موبوط  دي سترګې پټې کړي  ځکه چې د قرآن ايتونو د پيغمبر اکرم (ص) سنت او د هغه کلمات او افعال د مسلمانانو لپاره حجت ګڼلي. او هغه يې  په اسلام دپوهيدلو  او د احکامو  په استنباط کې  اصلي منابع ټاکلي دي: «مَا أَفَاءَ اللَّهُ عَلَى رَسُولِهِ مِنْ أَهْلِ الْقُرَى فَلِلَّهِ وَلِلرَّسُولِ وَلِذِي الْقُرْبَى وَالْيَتَامَى وَالْمَسَاكِينِ وَابْنِ السَّبِيلِ كَيْ لا يَكُونَ دُولَةً بَيْنَ الأغْنِيَاءِ مِنْكُمْ وَمَا آتَاكُمُ الرَّسُولُ فَخُذُوهُ وَمَا نَهَاكُمْ عَنْهُ فَانْتَهُوا؛ هغه څه  چې د  خداي رسول(ص) ستاسو لپاره راوړي (او تاسو  ته يې امرکړي) واخلئ (او عمل وکړئ) او له هغه څه چې منعې کړې يې يئ ډډه وکړئ»

«وَمَا كَانَ لِمُؤْمِنٍ وَلا مُؤْمِنَةٍ إِذَا قَضَى اللَّهُ وَرَسُولُهُ أَمْرًا أَنْ يَكُونَ لَهُمُ الْخِيَرَةُ مِنْ أَمْرِهِمْ وَمَنْ يَعْصِ اللَّهَ وَرَسُولَهُ فَقَدْ ضَلَّ ضَلالا مُبِينًا؛ هيڅ ايماندار سړے او ښځه حق نه لري کله چې خداي او پيغمبر يې يوه خبره لازمه وګڼي (دخداي د  امر په وړاندې) اختيار ولري، او هرڅوک چې د خداي او د هغه د رسول نافرماني وکړي  په ښکاره ګمراهۍ اخته شوے دے»

هغه کسان چې د پيغمبر (ص) سنتو ته بې پامي کوي په  حقيقت کې په قرآن سترګې پټوي، خو څرګنده ده چې د پيغمبر(ص) سنت بايد له معتبرو لارو ثابت شي او هره خبره چې هر کس يې په هغه لوي شخصيت پورې تړي   نه شي منل کيدې.

حضرت علي (ع) په يوې وينا کې فرمايي: «ولقد کذب علي  رسول الله صلي الله عليه و آله وسلم حتی قام خطيبا فقال: من کذب علي معتمدا فليتبوا مقعده من النار؛ د پيغمبر (ص) په ژوند کې  يې په هغه حضرت پورې دروغ وتړل، تر دې چې پاڅيده او يوه خطبه يې ولوستله او وې فرمايل:هر څوک چې عمدا په ما پورې دروغ وتړي بايد په  اور کې خپل ځاي ته د ورتللو لپاره تيار شي»

دې  ته ورته معنا په صحيح بخاري کې هم راغلې ده .

۳۳. د اهل بيتو امامانو(عليهم السلام) سنت

او همداراز مونږ عقيده لرو چې: د ائمه ا هل بيتو  ـ عليهم السلام ـ حديثونه هم د پيغمبر اکرم(ص) په امر واجب الاطاعه دے، ځکه چې اول خو په مشهور  او  متواتر حديث کې  چې د اهل سنتو او شيعو د حديثو په اکثرو کتابونو کې ر اغلي دي دا خبره جوته شوې ده، په صحيح ترمذي کې  راغلي دي چې پيغمبر (ص) وفرمايل: «يا ايها الناس اني قد ترکت فيکم ما ان اخذتم به لن تضلوا، کتاب الله وعترتي  اهل بيتي؛ اي خلکو ! ما په تاسو کې داسې څيز پريښوده  چې که لمن يې راټينګه کړئ هيڅکله به ګمراه نه شئ  دخداي کتاب  او زما عترت، يعنې اهل بيت»

دوهمه دا چې: ائمه اهل بيت ـ عليهم السلام ـ خپل ټول حديثونه له پيغمبر اکرمه (ص) نقل کړي دي، او ويلي يې دي هغه څه  چې مونږ يې وايو له خپلو پلار نيکونو له پيغمبره(ص) مونږ ته رسيدلي دي.

هو پيغمبر د  مسلمانانو راتلونکي او د هغوي مشکلات ښه ليدل  او د هغوي  د ډيرنده مشکلاتو حل لاره يې  د نړې تر پايه پورې د قرآن او ائمه اهل بيتو ـ عليهم السلام ـ  په پيروۍ کې ګڼلې ده .

ايا په دومره مهم حديث د هغې په مطلب او قوي اسنادو يې سترګې پټولي شو او بې دليله له هغه تيريدلي شو؟!

له  همدې امله مونږ عقيده لرو چې: که  دې مسئلې ته زياته  توجه شوې وه، ځينې مشکلات به چې  د نن زمانې مسلمانان ورسره د عقائدو، تفسير او فقهي مسائلو کې مخامخ دي نه وو موجود.

٣٤.  بې له قيامته ژوند معنا نه لري

مونږ باوري يو چې ټول انسانان له مرګه وروسته  يوه ورځ راپاڅول کيږي او دعملونو حساب کتاب به ورسره کيږي . نيکان او صالحان تل پاتې جنت ته ځي او بدان او ګناهکاران به دوزخ ته «اللَّهُ لا إِلَهَ إِلا هُوَ لَيَجْمَعَنَّكُمْ إِلَى يَوْمِ الْقِيَامَةِ لا رَيْبَ فِيهِ؛ بې له يو  خدايه بل پالونکى نيشته. په يقين سره چې تاسو ټول به د قيامت په ورځ چې شک پکې نيشته راغونډوو.»

فَأَمَّا مَنْ طَغَى* وَآثَرَ الْحَيَاةَ الدُّنْيَا  *فَإِنَّ الْجَحِيمَ هِيَ الْمَأْوَى* وَأَمَّا مَنْ خَافَ مَقَامَ رَبِّهِ وَنَهَى النَّفْسَ عَنِ الْهَوَى  *فَإِنَّ الْجَنَّةَ هِيَ الْمَأْوَى؛ نو هغه کس چې سرغړونه يې وکړه او د دنيا ژوند يې مخکې کړى دى په يقين سر ه چې ځاي يې دوزخ دى او هغه کس چې دخپل رب له مقام (عدالته) وويريږي او نفس له هوا او هوسه وساتي بيشکه چې ځاي يې جنت دى)

مونږ باوري يو چې دا جهان په حقيت کې يو پل دى چې انسانان بايد له هغه تير شي او تل پاتې سراي ته ورسيږي،

يا په بل تعبيرپوهنتون. يا د تجارت بازار، ياپټى دى د بلې سراي لپاره .

حضرت علي د د نيا په هکله وايي «ان الدنيا دار صدق لمن صدقها... ودار غنی لمن تزود منها،و دار موعظة لمن اتعظ بها، مسجد احباء الله مصلی ملائکة الله و مهبط وحی الله ومتجر اولياء الله؛ نړۍ د صدق او راستۍ ځاي دى د هغه کس لپاره چې په صداقت سره له هغه سره چلند وکړي ... او د بې نيازۍ سراى ده د هغه کس لپاره چې توښه ترې واخلي،او د بيدارۍ او پوهې ځاي دى دهغه کس لپاره چې پند ترې واخلي،د خداي د دوستانو جمات دى،او د پروردګار د پرښتو د لمانځه ځاي او د الهي وحي د نازليدو ځاي او دحق د دوستانو د تجارت ځاي»

٣٥. د قيامت دلايل روښانه دي

مونږ عقيده لرو چې د قيامت دليلونه ډير روښانه دي ځکه چې اول خو :د دې نړۍ ژوند ښيي چې دا ژوند دانسان د خلقت اصلي مقصد نه شي کيداى  چې څو ورځې راشي، په ډيرو مشکلاتو کې ژوند وکړي او بيا هر څه ختم شي او له منځه لاړ شي «أَفَحَسِبْتُمْ أَنَّمَا خَلَقْنَاكُمْ عَبَثًا وَأَنَّكُمْ إِلَيْنَا لا تُرْجَعُونَ؛ ايا ګمان مو کړى دى چې تاسو مو چټي پيدا کړي ياست او مونږ ته به نه جاروځئ» 

دا دې ته اشاره ده چې که قيامت نه واى د دنيا ژوند به چټي او  عبث و .

بله دا چې: د خداي  دعدالت تقاضا ده چې نيک چاري او بدچاري چې غالبا په دې نړۍ کې په يوې ليکي کې راځي اوکله کله بدکاران مخکې وي، له يو بله جدا شي او هر يو د خپل عمل سزا  او جزا وويني  «أَمْ حَسِبَ الَّذِينَ اجْتَرَحُوا السَّيِّئَاتِ أَنْ نَجْعَلَهُمْ كَالَّذِينَ آمَنُوا وَعَمِلُوا الصَّالِحَاتِ سَوَاءً مَحْيَاهُمْ وَمَمَاتُهُمْ سَاءَ مَا يَحْكُمُونَ؛ ايا  هغه کسان چې ګناهان يې کړي دي ګمان  کوي چې مونږ به هغوي دهغو کسانو په شان وګرځوو  چې ايمان يې راوړى دى او نيک عمل يې کړى دى؟ چې مرګ او ژوند يې يو شان وي؟ څومره بد قضاوت  کوي؟!

دريمه دا چې: د خداى بې پايانه رحمت لازموي چې دهغه فيض او رحمت دانسان په مرګ سره له هغه جدا نه شي او د وړتيا لرونکو اوغوره انسانانو تکامل هماغه شان دوام ولري «كَتَبَ عَلَى نَفْسِهِ الرَّحْمَةَ لَيَجْمَعَنَّكُمْ إِلَى يَوْمِ الْقِيَامَةِ لا رَيْبَ فِيهِ؛ خداى تعالى رحمت په  خپل ځان فرض کړى دى او تاسو ټول  به د قيامت په ورځ چې شک پکې نيشته راغونډ کړي»

قرآن هغو کسانو ته چې د معاد په مسئله کې شک لري وايي:

څرنګه ممکنه ده د مړيو په ژوندي کولو کې د خداى په قدرت کې شک وکړئ په داسې حال کې چې تاسو په لومړي ځل هم هغه پيدا کړي ياست هماغه کس چې په  اوله کې يې تاسو له خاورې پيدا کړئ بيا به مو هم بل ژوند ته ستانه کړي «أَفَعَيِينَا بِالْخَلْقِ الأوَّلِ بَلْ هُمْ فِي لَبْسٍ مِنْ خَلْقٍ جَدِيدٍ؛ ايا مونږ له لومړي خلقته عاجز وو (چې دقيامت  د ورځې  دخلقت قدرت ونه لرو) خو هغوي په دغو ښکاره دليلونو سره په بيا پيداکولوکې شک لري !

«وَضَرَبَ لَنَا مَثَلا وَنَسِيَ خَلْقَهُ قَالَ مَنْ يُحْيِي الْعِظَامَ وَهِيَ رَمِيمٌ * قُلْ يُحْيِيهَا الَّذِي أَنْشَأَهَا أَوَّلَ مَرَّةٍ وَهُوَ بِكُلِّ خَلْقٍ عَلِيمٌ؛ هغه زمونږ لپاره مثال راوړ، خو خپل خلقت يې هير کړ او وې ويل :څوک به دا وراسته هډوکي ژوندي کوي؟ ووايه هماغه کس چې په اوله کې يې پيدا کړل.، او هغه له هر مخلوقه خبر دى»

بله خبره دا چې ايا د انسان پيدا کول د آسمانونو او ځمکې د پيدا کيدو په پرتله لويه خبره ده ؟ څوک چې د دومره لوي جهان او دهغې د حيرانوونکو څيزونو دپيدا کولو قدرت لري له مرګه وروسته د مړيو د پيدا کولو وس هم لري . «أَوَلَمْ يَرَوْا أَنَّ اللَّهَ الَّذِي خَلَقَ السَّمَاوَاتِ وَالأرْضَ وَلَمْ يَعْيَ بِخَلْقِهِنَّ بِقَادِرٍ عَلَى أَنْ يُحْيِيَ الْمَوْتَى بَلَى إِنَّهُ عَلَى كُلِّ شَيْءٍ قَدِيرٌ؛  ايا هغوي نه پوهيږي چې هغه خداى چې آسمانونه او ځمکې يې پيدا کړې او د هغو له پيداکولو ناتوانه نه شو قدرت لري چې مړي ژوندي کړي؟ هو هغه د هر څه وس لري)

٣٦. جسماني معاد

مونږ عقيده لرو چې: نه يوازې دانسان روح بلکه روح او جسم به دواړه هغه نړۍ ته ستنيږي، او يو نوى ژوند به پيلوي، ځکه  چې  هغه څه چې دلته يې کړي دي په  همدې روح او جسم سره يې کړي دي او جزا يا سزا هم بايد دواړه وويني.

په  قرآن مجيد کې د قيامت په هکله په ډيرو ايتونو کې په جسماني معاد تکيه شوې ده او د مخالفانو دحيرانتيا په وړاندې چې ويل يې: څرنګه به دا وراسته هډوکي دوباره ژوندي کيږي، قرآن وايي «قُلْ يُحْيِيهَا الَّذِي أَنْشَأَهَا أَوَّلَ مَرَّةٍ وَهُوَ بِكُلِّ خَلْقٍ عَلِيمٌ؛  هغه  ذات  چې په اوله ورځ يې انسان له خاورې وپنځاوه، د دغه کار وس لري )

« أَيَحْسَبُ الإنْسَانُ أَلَّنْ نَجْمَعَ عِظَامَهُ * بَلَى قَادِرِينَ عَلَى أَنْ نُسَوِّيَ بَنَانَهُ؛ ايا انسان ګمان کوي چې دهغه (وراسته) هډونه  به راغونډ او ژوندي نه کړو؟ هو مونږ د دې وس لرو چې  حتى د هغه د ګوتو د سرونو (ليکې) هم برابرې کړو (او هغه اول حالت ته ستون کړو)

دا آيت او د دې په شان نور ايتونه ټول د جسماني قيامت خبره کوي.

هغه ايتونه چې وايي تاسو به ضرور له قبرونو پاڅوو، هم په ډاګه جسماني معاد بيانوي 

اصولا په قرآن کې د معاد زياتره ايتونه روحاني او جسماني معاد تشريحوي .

 

٣٧. له مرګه وروسته عجيبه نړۍ

مونږ باوري يو هغه څه چې له مرګه  په وروسته نړۍ او په قيامت او بهشت او دوزخ کې تيريږي تر هغه څه ډير لوړ دي چې مونږ ترې په دې محدوده دنيا کې خبر يو «فَلا تَعْلَمُ نَفْسٌ مَا أُخْفِيَ لَهُمْ مِنْ قُرَّةِ أَعْيُنٍ جَزَاءً بِمَا كَانُوا يَعْمَلُونَ؛ هيچا ته پته  نيشته چې څه انعام د  هغوي (نيکانو) د خوشالولولپاره پروت دى»

او په يو مشهور نبوي حديث کې راغلي دي «ان الله یقول اعددت لعبادی الصالحین ما لا عین رات ولا اذن سمعت ولا خطر علی قلب بشر؛ ما دخپلو صالحو بندګانو لپاره داسې نعمتونه برابر کړي دي چې هيڅ سترګو نه دي ليدلي او هيڅ غوږونو نه دي اوريدلي او د هيڅ انسان په زړه کې نه دي راغلي»

په حقيقت کې مونږ په دې دنيا کې داسې يو لکه يو جنين چې د مور دخيټي په محدودې فضا کې وي او که فرضا عقل او پوهه هم ولري هغه حقايق او مفاهيم  چې له رحمه بهر موجود دي  لکه : لمر، مياشته، هوا، دګلونو منظرې او د سمندر دڅپو غږونه هيڅکله نه شي درک کولى، دا نړۍ د قيامت دنړۍ په پرتله داسې ده چې د جنين نړۍ  زمونږ د دې  نړۍ په پرتله وي _ سوچ وکړئ .

٣٨. قيامت او د عملونو دوسيه

مونږ  عقيده لرو چې په هغه ورځ به مونږ ته زمونږ د عملونو نامې (عمل نامې) راکول کيږي، دنيکانو عمل نامې به په ښي لاس او د بدانو به په کيڼ لاس کې ورکول کيږي صالح مومنان  به د خپلو عمل نامو په ليدلو سره خوشاليږي او بدکاري به ډير انديښمن او خپه وي لکه څرنګه چې قرآن مجيد فرمايي «فَأَمَّا مَنْ أُوتِيَ كِتَابَهُ بِيَمِينِهِ فَيَقُولُ هَاؤُمُ اقْرَءُوا كِتَابِيَهْ *إِنِّي ظَنَنْتُ أَنِّي مُلاقٍ حِسَابِيَهْ *فَهُوَ فِي عِيشَةٍ رَاضِيَةٍ  *فِي جَنَّةٍ عَالِيَةٍ  *قُطُوفُهَا دَانِيَةٌ *كُلُوا وَاشْرَبُوا هَنِيئًا بِمَا أَسْلَفْتُمْ فِي الأيَّامِ الْخَالِيَةِ *وَأَمَّا مَنْ أُوتِيَ كِتَابَهُ بِشِمَالِهِ فَيَقُولُ يَا لَيْتَنِي لَمْ أُوتَ كِتَابِيَهْ؛ خو هغه کسان چې عمل نامه يې ورته په ښي لاس کې ورکړې ده (له خوشالى به) غږ کوي چې اي (د قيامت خلکو) زمونږ عمل نامه واخلئ او وې لولئ،ماته يقين و چې د عملونو حساب کتاب به راسره کيږي، او هغه به په يو خوښ ژوند کې وي _ خو   هغه کس چې د عملونو پاڼه يې په کيڼ لاس کې ورکړي وي وايي:اي کاش چې زما عمل نامه يې نه واى راکړې».

خو په دې کې چې د عملونو نامه څرنګه  ده؟ او څرنګه ليکل کيږي چې هيڅوک يې له مطالبو انکار نه  شي کولاى؟مونږ ته سمه روښانه نه ده، او لکه څرنګه چې مخکې هم اشاره وشوه اصولا معاد او د محشر ورځ  ځينې ځانګړتياوې لري چې د جزيياتو درک يې د نړۍ دخلکو لپاره مشکل بلکه ناممکن دی خو کليات يې معلوم او داسې دي چې انکار يې نه  شي کيدى.

٣٩. په  قيامت کې شاهدان اوګواهان

مونږ عقيده لرو چې په قيامت کې پر دې سربيره چې خداى تعالى زمونږ پر ټولو عملونو شاهد دى، ځينې نور ګواهان هم  زمونږ په عملونو ګواهي ورکوي، حتى زمونږ لاس پښې، پوستکى، هغه ځمکه چې ژوند پرې کوو او داسې نور ټول زمونږ شاهدان او ګواهان دي . «الْيَوْمَ نَخْتِمُ عَلَى أَفْوَاهِهِمْ وَتُكَلِّمُنَا أَيْدِيهِمْ وَتَشْهَدُ أَرْجُلُهُمْ بِمَا كَانُوا يَكْسِبُونَ؛ نن (د قيامت په ورځ) يې په ژبو مهرونه لګوو او لاسونه يې له مونږ سره خبرې کوي او پښې يې په هغو کارونو چې کول يې (هم)شهادت ورکوي»

«و قالوا لجلودهم لم شهدتم علينا قالوا انطقنا الله الذی انطق کل شيئ؛ هغوي به دخپلو بدنونو پوستکی ته وايي: ولې مو زمونږ په خلاف ګواهي ورکړه ؟ په ځواب کې به ووايي : هماغه خداى  چې هر موجود يې په خبرو کړى دى، مونږ يې هم ګويانه کړي يو (او دا د افشا کولو ماموريت يې مونږ ته راکړى دى)»

«يَوْمَئِذٍ تُحَدِّثُ أَخْبَارَهَا  * بِأَنَّ رَبَّكَ أَوْحَى لَهَا؛ په هغه ورځ به ځمکه خپل خبرونه ښکاره کړي ځکه چې  پروردګار دې ورته وحي کړې ده (چې دا ماموريت تر سره کړي)

٤٠. صراط او دعملونو تله ( ميزان )

مونږ په قيامت کې د صراط او ميزان د شتون عقيده لرو.

صراط هماغه پل دى چې د جهنم د پاسه جوړ شوى دى او ټول بايد له هغه تير شي، هو د جنت لاره له دوزخه تيريږي.

«وَإِنْ مِنْكُمْ إِلا وَارِدُهَا كَانَ عَلَى رَبِّكَ حَتْمًا مَقْضِيًّا*  ثُمَّ نُنَجِّي الَّذِينَ اتَّقَوْا وَنَذَرُ الظَّالِمِينَ فِيهَا جِثِيًّا؛ تاسو ټول به (بې له استثنا) دوزخ  ته داخل شئ، دا ستاسو د پرودګار حتمي او ارو مرو چاره ده، بيا به هغه کسان چې تقوا يې خپله کړې ده له هغه وژغورواو ظالمان به، په داسې حال کې چې په ګونډو شوي دي په  هغه کې پريږدو»

له دغه سختې لارې تيريدل د انسانانو د عملونو په څرنګوالي پورې اړه لري لکه څرنګه چې په يو مشهور حديث کې راغلي دي : مِنْهُمْ مَنْ يَمُرُّ مِثْلَ البَرقِ، وَ مِنْهُمْ مَنْ يَمُرّ مثل عَدْوِ الفَرَسِ، وَ مِنْهُمْ مَنْ يَمُرُّ حَبْوا وَمِنْهُمْ مَنْ يَمُرُّ مَشْياً وَ مِنْهُمْ مَنْ يَمُرُّ مُتَعَلّقاً، قدْ تاْخُذُ النّار مِنهُ شَيْئاً وَ تَرَکَ شَيئاً،[ځينې به د بريښنا په شان له هغه تير شي او ځينې به  د ګړندي اس په شان،ځينې په لاسونو او زنګنو،ځينې د پياده وو په شان او ځينې به ورپورې  ځوړند شي (او تيريږي به) کله به د دوزخ اور له هغوي يو څه واخلي او کله به يې پريږدي ]

خو ميزان لکه څرنګه يې  چې له نامې يې معلومه ده وسيله ده د انسانانو د عملونو د معلومولو او تللو لپاره، هو په هغه ورځ به د ټولو عملونه جاجول کيږي او دهر يو وزن او ارزښت به  ښکاره شي :

«وَنَضَعُ الْمَوَازِينَ الْقِسْطَ لِيَوْمِ الْقِيَامَةِ فَلا تُظْلَمُ نَفْسٌ شَيْئًا وَإِنْ كَانَ مِثْقَالَ حَبَّةٍ مِنْ خَرْدَلٍ أَتَيْنَا بِهَا وَكَفَى بِنَا حَاسِبِينَ؛ مونږ به د قيامت په ورځ د عدل تلې قايمې کړو، او په هيچا به لږ شان ظلم هم نه کيږي،حتى که د غوښت ديوې دانې په اندازه يې هم نيک يا بد کار کړى وي مونږ يې حاضروو او  بدله يې ورکوو او کافي ده چې حساب کوونکي ووسو»

«فَأَمَّا مَنْ ثَقُلَتْ مَوَازِينُهُ *فَهُوَ فِي عِيشَةٍ رَاضِيَةٍ *وَأَمَّا مَنْ خَفَّتْ مَوَازِينُهُ فَأُمُّهُ هَاوِيَةٌ؛ خو هغه کس چې په  هغه ورځ يې، د عملونو تله درنه وي په راضي ژوند کې به وي او د چا تله چې سپکه وي ځاي يې دوزخ دى»

هو زمونږ باور دا دى چې په هغه جهان کې نجات او ژغورنه د انسانانو په  عملونو پورې تړاو لري، نه په  ارمانونو او خيالونو پورې، هر څوک په خپل عمل پړ دى او بې له تقوا او پاکۍ څوک نه شي ژغورل کيدى «كُلُّ نَفْسٍ بِمَا كَسَبَتْ رَهِينَةٌ؛ هر انسان  په خپل  عمل پړ دى »

دا د صراط او ميزان په  هکله مختصر شان وضاحت  وکه څه هم جزييات يې مونږ ته معلوم نه دي او لکه څرنګه چې مخکې مو هم وويل ځکه چې د اخرت دنيا تر دې نړۍ چې مونږ پکې ژوند کوو ډيره لوړه ده، د هغې د ټولو مفاهيمودرک کول زمونږ لپاره چې په دې مادي نړۍ کې يو مشکل يا ناممکن دي .

٤١. په قيامت کې شفاعت

مونږ عقيده لرو چې په قيامت کې پيغمبران معصوم امامان او دخداي وليان د خداي په  امر د ځينو ګناهکارانو شفاعت کوي او خداي به يې بخښي .خو دا هير نه کړو چې  دا حکم يوازې دهغو کسانو لپاره دى چې له خداي او الهي وليانو سره يې خپل اړيکي نه دي غوڅ کړي . نو مطلب دا چې شفاعت بې قيد اوشرطه نه دى، هغه هم زمونږ له عملونو او نيتونو سره يو ډول رابطه لري .

«وَلا يَشْفَعُونَ إِلا لِمَنِ ارْتَضَى؛ هغوي بې له هغو کسانو چې خداي يې په شفاعت راضي وي د بل چا شفاعت نه کوي»

او لکه څرنګه چې  مخکې هم ورته اشاره وشوه ( شفاعت) لاره ده د انسان د  تربيت لپاره او يوه وسيله  ده د دې لپاره چې په ګناه کې دانسان  د ډوبيدو مخه ونيسي او د خداي له وليانو سره د انسان اړيکي او پيوندونه غوڅ نه شي چې انسان ته وايي چې که په ګناه ککړ شوى هم يې له همدغه ځايه ستون شه او تر دې زياته ګناه مه کوه.

په يقين سره «د لوي شفاعت» مقام له رسول الله مبارک (ص) سره دى. او له  هغه وروسته نور پيغمبران او معصوم امامان او حتى عالمان او شهيدان او عارف او کامل مومنان او له هغه ورهاخوا قرآن او نيک عملونه هم د ځينو شفاعت کوي .

له امام صادق (ص) يو حديث دى  چې: ما من  احد من اولين والاخرين الا وهو يحتاج الی شفاعه محمد(ص) يوم القيمه؛ په لومړيو او وروستيو کې هيڅوک نيشته مګر دا چې د قيامت په  ورځ د محمد (ص) شفاعت ته اړتيا لري.

په کنز العمال کې په يو بل حديث کې راغلي دي «الشفعاء خمسة: القرآن والرحم والامانه و نبيکم و اهل بيت نبيکم؛ د قيامت په ورځ پنځه شفاعت کوونکي موجود دي : قرآن، صله رحم، امانت، ستاسو پيغمبر او دهغه اهل بيت 

له امام صادق (ص) په يو بل حديث کې راغلي دي : اذ کان  يوم القيمه بعث الله العالم والعابد،فاذا وقفا بين يدی الله عز وجل قيل للعابد انطلق الی الجنة، و قيل للعالم قف تشفع للناس بحسن تاديبک لکم؛ د قيامت ورځ چې شي خداى تعالى (عابد) او (عالم) راپاڅوي، کله چې دخداى درګاه ته ورشي، عابد ته ويل کيږي: جنت ته لاړ شه او عالم  ته ويل کيږي ودريږه او د هغه ښۀ تربيت په خاطر چې د خلکو دې کړى شفاعت وکړه .

دا حديث د شفاعت  فلسفې ته هم لطيفه شان اشاره لري .

٤٢. عالم برزخ

مونږ عقيده لرو چې د دې دنيا او داخرت په منځ کې يو ه دريمه نړۍ  شته چې برزخ نوميږي چې د ټولو انسانانو روحونه  له مرګه وروسته د قيامت  تر ورځې پورې هلته وي .

«وَمِنْ وَرَائِهِمْ بَرْزَخٌ إِلَى يَوْمِ يُبْعَثُونَ؛ او له هغه (مرګه) وروسته برزخ دى د قيامت تر ورځې پورې»

البته دهغه نړۍ له جزيياتو هم ډير نه يو خبر او نه شو خبريداى دومره پوهيږو چې د نيکانو او صالحانو ارواوې چې په  لوړو درجو کې دي (لکه د شهيدانو اوراوې) په هغه نړۍ کې به په ډيرو نعمتونو کې وي :

«وَلا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْوَاتًا بَلْ أَحْيَاءٌ عِنْدَ رَبِّهِمْ يُرْزَقُونَ؛ هيڅکله ګمان مه کوئ  هغه کسان چې دخداى په لاره کې وژل شوي دي مړه دي بلکه هغوي ژوندي دي او دخپل رب په نزد رزق خوري»

او همداراز د ظالمانو طاغوتيانو او د هغوي د ملاتړو ارواوې به په هغه  نړۍ کې په عذاب کې وي، لکه څرنګه چې قرآن د فرعون او ال فرعون په هکله فرمايي: «النّارُ يُعْرَضُوْنَ عَلَيهَا غَدواً وَغَشِياً وَ يَوْمَ تَقُوْمُ الساعةُ اَدْخِلُوا آلَ فِرْعَوْنَ اَشَدّ العَذَابْ؛ د هغوي عذاب (په برزخ کې) د (دوزخ) اوردى چې هر سهار او ماښام پکې هغوي سوزول کيږي، او په هغه ورځ چې قيامت شي (فرمايي) د فرعون آل په سختو عذابونو کې داخل کړئ»

خو دريمه ډله چې کمې ګناهانې يې کړي دي نه د دې ډلې برخه دي او نه دهغه ډلې، او هيڅ عذاب او سزا نه لري،ته وا  د برزخ په نړۍ کې داسې دي لکه  چې خوب وړي وي او د قيامت په ورځ بيداريږي «وَقَالَ الَّذِينَ أُوتُوا الْعِلْمَ وَالإيمَانَ لَقَدْ لَبِثْتُمْ فِي كِتَابِ اللَّهِ إِلَى يَوْمِ الْبَعْثِ فَهَذَا يَوْمُ الْبَعْثِ وَلَكِنَّكُمْ كُنْتُمْ لا تَعْلَمُونَ؛ او په هغه ورځ چې قيامت شي ګناهکاران قسم خوري  له يو څو شيبو زيات  په برزخ کې نه وو .... خو هغه کسان  چې علم او ايمان ورته ورکړل شوى دى (مجرمانو ته په خطاب کې) وايي :تاسو د خداي  په امر د قيامت  تر ورځې (په عالم برزخ کې) وئ.او اوس د قيامت ورځ ده خو تاسو نه پوهيدئ»

په اسلامي روايتونو کې هم له رسول الله مبارکه راغلي دي  چې وې فرمايل: (القبر روضة من رياض الجنة او حفرة من حفر النيران؛ قبر يا د جنت د باغونو يو باغ دى او يا د دوزخ له کندو يوه کنده) 

٤٣. معنوي او مادي بدلې

مونږ باوري يو  چې د قيامت بدلې هم مادي اړخونه لري او هم معنوي ځکه چې قيامت (معاد) هم مادي دى او هم معنوي .

هغه څه چې په قرآن  او په اسلامي روايتونو کې د جنت د باغونو په هکله چې تر ونو لاندې به يې ويالې بهيږي  راغلي دي «جَنَّاتٍ تَجْرِي مِنْ تَحْتِهَا الأنْهَارُ؛ هغه باغونه چې ميوې  او سيوري يې تل پاتې دي  «أُكُلُهَا دَائِمٌ وَظِلُّهَا»

او دايماندارو کسانو لپاره پاکي جنتي جوړې دي «وَأَزْوَاجٌ مُطَهَّرَة»

او داسې نور راغلي دي همداراز هغه څه چې د دوزخ د سوزنده اور او سختو عذابونو په هکله راغلي دي ټول د مادي   انعام او سزا په هکله دي .

خو تر دې مهمه معنوي انعام، د الهي معرفت وړانګې، د پروردګار روحاني نزديکت  او دهغه د جمال او جلال جلوې دي، دا هغه خوندونه دي چې له هيڅ ژبه او بيان نه شي بيانيدى .

د قرآن په ځينو ايتونو کې د جنت د ځينو مادي نعمتونو (شنو باغونو او پاکو ځايونو)له بيانولو وروسته زياتوي «وَرِضْوَانٌ مِنَ اللَّهِ أَكْبَرُ؛ او دخداى رضا او خوښي تر دغو ټولو لوړه ده) او بيا زياتوي: «ذَلِكَ هُوَ الْفَوْزُ الْعَظِيمُ»! لويه کاميابي همداده» هو تر دې لوړ خوند بل نيشته چې انسان پوه شي چې د خپل لوى معبود او محبوب له لوري منل شوى او هغه ترې راضي  او خوشاله شوى دى .

له امام علي ابن الحسين (ع) په يو حديث کې راغلي دي : «يقول (الله) تبارک وتعالى رضاى عنکم ومحبتى لکم خير و اعظم مما انتم فيه ...؛ خداى تعالى هغوي ته وايي: له تاسو زما خوښي او پر تاسو زما محبت تر هغو نعمتونو لوړ ه او غوره ده چې تاسو پکې يئ ...،هغوي به تل دا خبره اوري او تصديق به يې کوي» 

په رښتيا تر دې زيات بل کوم خوند دى چې انسان ته دا خطاب وشي «يَا ايتهَا النَّفْسُ الْمُطْمَئِنَّةُ *ارْجِعِي إِلَى رَبِّكِ رَاضِيَةً مَرْضِيَّةً *فَادْخُلِي فِي عِبَادِي *وَادْخُلِي جَنَّتِي؛ اى  ډاډمن او ارامه نفسه خپل رب ته جاروځه، په داسې حال کې چې هم ته له هغه راضي يې او هغه له تا خوښ، او زما د بندګانو په ټولي کې ننوځه او جنت ته داخل شه»

٤٤. هميشه يو امام شته

مونږ عقيده لرو چې: لکه څرنګه چې دخداى دحکمت تقاضا دا ده چې دانسانانو دهدايت لپاره پيغمبران وليږي، حکمت يې ايجابوي چې له پيغمبرانو وروسته په هرې زمانې او وخت کې د خداي له لوري دانسانانو دهدايت لپاره يو امام اولارښود وي چې دانبياوو شريعتونه او الهي دينونه له تحريفاتو او بدلونونو وساتي، دهرې زمانې اړتياوې روښانه کړي او خلک د خداى او دپيغمبرانو ددين په لور وبلي . له دې پرته د انسان د پنځولو هدف چې تکامل او نيکمرغي ده نه پوره کيږي، انسان دهدايت له لارې پاتې کيږي، د انبياوو شريعتونه ضايع کيږي او خلک لالهانده کيږي .

له همدې امله عقيده لرو  چې د اسلام له پيغمبر (ص) وروسته په هر زمانه او وخت کې يو امام موجود و «يَا أَيُّهَا الَّذِينَ آمَنُوا اتَّقُوا اللَّهَ وَكُونُوا مَعَ الصَّادِقِينَ؛ اي هغو  کسانو چې ايمان مو راوړى دى الهي تقوا  خپله کړئ او له رښتينو سره اوسئ»

دا آيه له کوم خاص وخت سره مخصوصه نه ده او له صادقانو سره بې قيد اوشرطه ملګرتيا په دې دليل ده چې په هره زمانه کې يو معصوم امام شته چې بايد د هغه پيروي وشي لکه څرنګه چې ډيرو شيعه او سني مفسرانو په خپل تفسير کې دې ته اشاره کړې ده.

 ٤٥. د  امامت حقيقت

مونږ عقيده لرو چې امامت يوازې د ظاهري حکومت مقام نه دى، بلکه يو ډير لوړ معنوي او روحاني مقام دى، او امام د اسلامي حکومت پر مشرۍ سربيره د دين او دنيا په چاور کې د ټولنې هدايت په غاړه لري . دخلکو فکر او روح هدايتوي او د اسلام د پيغمبر شريعت له هر ډول تحريف او بدلون ساتي او هغه اهداف چې رسول الله مبارک ورپاره راواستول شو پوره  کوي.

دا هماغه لوړ مقام دى چې خداى تعالى د نبوت او رسالت  د لارې له کچ کولو او په ډير ازميښتونو کې له پاس کيدو وروسته ورکړ، هغه حضرت هم د خپلو ځينو اولادونو او کورنۍ لپاره له  خدايه د دغه مقام غوښتنه وکړه  او هغه ته ځواب ورکړل شو چې هيڅکله به ظالمان او ګناهکاران دغه مقام ته  ونه رسيږي .

«وَإِذِ ابْتَلَى إِبْرَاهِيمَ رَبُّهُ بِكَلِمَاتٍ فَأَتَمَّهُنَّ قَالَ إِنِّي جَاعِلُكَ لِلنَّاسِ إِمَامًا قَالَ وَمِنْ ذُرِّيَّتِي قَالَ لا يَنَالُ عَهْدِي الظَّالِمِينَ؛ راياد کړه هغه وخت چې د ابراهيم رب هغه په مختلفو چارو سره وازمايه او له الهي ازميښتونو بريالى راووته، خداى تعالى وفرمايل ته مې د خلکو امام وټاکلې، ابراهيم عرض وکړ : زما له کورنۍ هم  امامان وټاکه، خداى تعالى وفرمايل: زما عهد او ژمنه  (امامت) هيڅکله ظالمانو ته نه  رسيږي . (او يوازې ستا له زوزاته معصومانو ته رسيږي)

څرګنده ده چې دا ډول مقام يوازې په ظاهري حکومت کې نه راټوليږي، او که امامت په هغه ډول  چې وويل شول تفسير نه شي دا آيت به څرګند مفهوم  ونه لري .

مونږ باوري يو چې : ټول اولواالعزم پيغمبرانو د امامت مقام درلود . هغه څه چې په خپل رسالت سره يې خلکو ته و ړاندې کول په عمل کې به يې  هم پوره کول او دخلکو ظاهري، معنوي او مادي مشران ول، په تيره بيا رسول الله مبارک د نبوت له لومړيو د امامت او الهي رهبرۍ لوړ مقام هم درلود، او د هغه کار يوازې دالهي حکمونو رسول نه وو .

مونږ عقيده لرو چې: د امامت لړۍ له پيغمبر (ص) وروسته هم د هغه د ذريت او  اولاد په معصومو امامانو کې جاري پاتې شوه .

هغه تعريف ته په پام سره چې پاس د امامت په  هکله راغى ښۀ معلوميږي  چې دغه  مقام ته رسيدل، درانه شرائط لري هم د تقوا له نظره (له هر ډول ګناه دمعصوم والي په حد کې تقوا) او هم د علم او پوهې له نظره او د دين په ټولو اوامرو او تعليماتو د برلاسي او په هره زمانه کې دانسانانو او دهغوي داړتياوو دپيژندلو له نظره، دقت وکړئ .

٤٦. امام له ګناه معصوم او پاک دى

مونږ عقيده لرو چې امام بايد له هرې ګناه  او خطا پاک او معصوم وي ځکه پر هغه څه سربيره چې د تير آيت په تفسير کې راغلل په غير معصوم کس باندې په هره چاره کې باور نه شي کيدى . او په هره چاره کې له هغه ددين اصول او  فروع نه شو اخستلى .او په  همدې دليل عقيده لرو چې (د امام وينا) د هغه د (اعمالو) او (تقرير) په شان شرعي دليل او حجت ده (د تقرير مطلب دا دى چې يو څوک د هغه په وړاندې يو کار وکړي او هغه (معصوم) پرې غلى پاتې شي او په خپلې چوپتيا سره دهغه کار په سموالي ټاپه ووهي.

٤٧. امام د شريعت ساتونکى دى

مونږ عقيده لرو چې امام  هيڅکله  له ځانه (نوى شريعت او قانون) نه راوړي، بلکه دهغه دنده د اسلام د پيغمبر د شريعت او دين ساتنه  او دهغه کار دغه مقدس دين  ته دخلکو لارښوونه  د دين معرفي تبليغ او تعليم او ساتنه ده .

٤٨. امام په اسلام تر ټولو خبر او پوه کس دى

او همداراز عقيده لرو چې : امام بايد داسلام په ټولو اصولواوفروعواو دهغه په احکامو او قوانينو او دقرآن په تفسير او معنا پوره پوره پوه وي . او په دغه څيزونو د هغه علم او پوهه الهي اړخ لري او له رسول الله مبارکه هغه ته رسيدلى دى .

هو همداسې علم دى چې خلک پرې پوره باور او اعتماد کولى شي او  په اسلام په پوهيدلو کې پر هغه تکيه او با ور کولى شي.

٤٩ : امام بايد منصوص (ټاکلې شوے) وي

مونږ عقيده لرو چې امام او (دپيغمبر ځاي ناستى) بايد منصوص وي يعنې  د پيغمبر په تصريح او نص او همداراز د راتلونکي امام لپاره د تير امام په تصريح سره ټاکل کيږي . په بله ژبه،امام هم د پيغمبر (ص) په شان دخداى له لوري (د پيغمبر په وسيله) ټاکل کيږي لکه څرنګه چې د حضرت ابراهيم (ع) د امامت په هکله په آيت کې مو ولوستل: إنّي جَاعِلُکَ لِلنّاسِ إمَاماً، ما ته دخلکو  امام وټاکلې .

پر دې دسربيره د عصمت په حد کې د تقوا  د شتون او د لوي علمي مقام (په دې حد کې چې بې له څه خطا او  تيروتنې په ټولو الهي تعليماتواو احکامو پوهه ولري) تشخيص  بې له خداي اورسوله بل څوک نه شي ورکولى .

او په دې ډول مونږ د معصومو امامانو امامت  دخلکو په انتخاب نه ګڼو .

٥٠. امامان د پيغمبر (ص) په وسيله ټاکل شوي دي

مونږ عقيده لرو چې : د اسلام پيغمبر له ځانه وروسته امامان ټاکلي دي. په يو ځاي کې يې په عامه توګه، د ثقلينو په نامه مشهور  حديث کې فرمايلي دي.

په صحيح مسلم کې لولو:پيغمبر اکرم د مکې او مدينې په منځ کې د (غدير خم ) په نامه په يوځاي کې پاڅيده، يوه خطبه يې ولوسته بيا يې وفرمايل : «نزدې ده چې زه له تاسو لاړ شم إني تارک فيکم الثقلين، اولهما کتاب الله فيه الهدى والنور....  و اهل بيتي اذکرکم الله في اهلي بيتى؛ زه ستاسو په منځ کې دوه قيمتي څيزونه پريږدم لومړى يې دخداى کتاب دى چې پکې رڼا او هدايت دى .... او اهل بيت  مې، تاسو ته سپارښتنه کوم چې زما د اهل بيتو په هکله خداى مه هيروئ» (دا جمله يې درې ځله تکرار کړه)

همدا معنا په صحيح ترمذي کې هم راغلې ده او په ډاګه وايي : (که د دغو دوو لمنه راټينګه ګړئ هيڅکله به بې لارې نه شئ) 

دا حديث په سنن دارمي او خصائص نسائي او مسند احمد او په اکثرو مشهورو اسلامي کتابونو کې راغلى دى او په  دې کې هيڅ شک نيشته او په حقيقت کې متواتر حديث ګڼل کيږي  چې  هيڅ مسلمان يې انکار نه شي کولى او له روايتونو معلوميږي چې رسول الله مبارک نه يوازې يو ځل بلکه په مختلفو ځايونو کې څو څو ځله  هغه تکرار کړى دى .

څرګنده ده چې ټول اهل بيت د قرآن په څنګ کې دا لوړ مقام نه شي لرلى، نو يوازې د پيغمبر(ص) له نسله  معصومو  امامانو ته اشاره ده (يوازې په ځينو ضعيفو او مشکوکو حديثونو کې د اهل بيتي په ځاي، سنتي راغلى دى)

مونږ په يو بل مشهور حديث چې په مشهورو سرچينو لکه صحيح بخاري، صحيح مسلم، صحيح ترمذي، صحيح ابو داود او مسند حنبل او نورو کتابونو کې راغلى دى استناد کوو: رسول الله مبارک وفرمايل: لايزال الدين قائماحتى تقوم الساعة او يکون عليکم اثنتى عشر خليفة کلهم من قريش،  د اسلام دين په ځاي دى د قيامت تر ورځې  پورې او تر هغه وخته چې دولس خليفه ګان په تاسو حکومت وکړي چې ټول له قريشو دي .

مونږ عقيده لرو چې: د دغو روايتونو لپاره د منلو وړ تفسير نه تصور کيږي بې له هغه څه چې د شيعه اماميه په کتابونو کې د دولسو امامانو په هکله راغلي دي .

٥١. د پيغمبر(ص) لخوا دعلي (ع)ټاکنه

مونږ عقيده لرو : رسول الله مبارک په مختلفو ځايونو کې علي (ع) په خاصه توګه د خپل ځاي ناستي په توګه (دخداى په امر) معرفي کړى دى . منجمله په  غدير خم کې (جحفې ته نزدې يو ځاي) له حجة الوداع د ستنيدو په وخت يې د خپلو ګڼ شمير اصحابو په ټول کې خطبه ولوسته او دا مشهوره جمله يې: ايها الناس الست اولى بکم من انفسکم، قالوا بلى، قال : فمن کنتم مولاه فعلى مولاه؛ اى خلکو زه پر تاسو تر تاسو زيات حق  نه لرم؟ وې ويل: هو، وې فرمايل: هغه څوک چې زه يې مولا، او لارښود يم او پر هغه  زيات حق لرم، علي دهغوي مولا، لارښود او د زيات حق خاوند دى .

له دې امله چې زمونږ مقصد دا نه دى چې د دغو اعتقاداتو په بيان کې ډير   استدلالونه راوړو او ټينګار او بحث ولرو نو دومر ه وايو چې دا حديث داسې نه دى چې په اسانۍ سره ترې انسان تير شي يا د يوې  عامې دوستۍاو محبت په توګه تفسير کړى شي چې رسول الله مبارک په دومره تاکيداتو او تشريفاتو سره بيان کړى دى .

ايا دا هماغه څيز نه دى چې  په کامل کې د ابن اثير په وينا پيغمبر (ص) د خپل رسالت په پيل کې کله چې دا آيه (و انذر عشيرتک الاقربين) نازله شوه، خپل خپلوان راغونډ کړل او هغوي ته يې اسلام وړاندې کړ. بيا يې وفرمايل: ايکم يوازرني على هذ الامر على ان يکون اخى و وصى و خليفتى فيکم، په تاسو کې  کوم يو کس په دې کار کې له ما سره مرسته کوي چې په  تاسو کې  زما ورور، وصي او خليفه  شي .

هيچا د پيغمبر بلنې ته ځواب ورنه کړ يوازې علي(ع) چې عرض يې وکړ «انا يا نبى الله اکون وزيرک عليه، زه به اى  پيغمبره په دې کار کې ستا وزير او ملګرى وم .

پيغمبر هغه ته اشاره وکړه او وې فرمايل: (ان هذا اخى و وصيى و خليفتى فيکم) دا هلک په تاسو کې زما ورور، وصي او خليفه دى

او ايا دا هماغه نه ده چې پيغمبر (ص) د خپل عمر په وروستيو شيبو کې غوښتل چې يو ځل بيا هغه بيان کړي او په هغه ټينګار وکړي او د صحيح بخاري په وينا امر يې وکړ چې : ايتوني اکتب لکم کتابا لن تضلوا بعده ابدا،  ما ته يوه وسيله راوړئ چې يوه ليکنه درته وکړم چې دهغې په برکت به له ما وروسته هيڅکله نه ګمراه کيږئ. او د حديث په دوام کې راغلي دي  چې ځينې کسانو له پيغمبر سره مخالفت وکړ او حتى ډيرې سپکاونکې خبرې يې وکړې او د دې کار مخه يې ونيوله .

بيا تکراروم چې دلته زمونږ هدف په مختصر شان دليل سره د عقايدو بيانول دي نه زيات، که نه وي بحثونه به په بل ډول وو .

               

٥٢ . له ځانه په وروسته امام د هر امام  ټينګار

مونږ عقيده لرو چې : په دولسو امامانو کې  هر يو امام له ځانه وروسته د بل امام په راتللو ټنيګار کړى دى  چې لومړى يې علي ابن ابي طالب(ع) بيا يې زوى امام حسن مجتبى(ع) بيا يې بل زوى  حسين بن علي سيد الشهدا(ع) ورپسې يې زوى علي بن الحسين(ع) بيا د هغه زوى محمد بن علي الباقر(ع)، او بيا يې زوى جعفر ابن محمد الصادق(ع) بيا د هغه زوى موسى ابن جعفر(ع) ورپسې دهغه زوى علي ابن موسى الرضا(ع) ورپسې يې زوى محمد بن علي التقي(ع) بيا علي ابن محمد النقي(ع) او بيا حسن ابن على العسکري(ع) او تر ټولو وروستى يې محمد بن الحسن المهدي _ سلام الله عليهم _ دى او مونږ عقيده لرو چې هغه اوس هم ژوند ى دى . البته يوازې مونږ نه يو چې د مهدي په وجود عقيده لرو چې نړۍ به له عدل او انصافه ډکوي لکه څرنګه چې به له ظلم او زياتي ډکه وي دا عقيده يوازې له مونږ سره مخصوصه نه ده بلکه ټول مسلمانان په هغه عقيده لري او ځينو اهل سنتو عالمانو د مهدي(عج) د روايتونو د متواتر والي په هکله روغ روغ کتابونه ليکلي دي، حتى په هغه رساله  کې چې څه موده مخکې د (رابطة العالم الاسلامي) لخوا د هغه پوښتنې په ځواب کې چې د حضرت مهدي(ع) په هکله شوې وه د مهدي  د ظهور په مسلم  او ارو مرو والي په ټينګارسره له پيغمبر اکرم څخه  د مهدي په  هکله ډير روايت شوي حديثونه او اسناد ذکر  کړي  دي. خو ډير يې عقيده لري چې مهدي(عج) به په اخره زمانه کې پيدا کيږي  خو مونږ عقيده لرو چې هغه دولسم امام دى او اوس هم ژوندى دى او په هغه وخت کې چې خداى ورته ماموريت ورکړي، له عدل اوانصافه د ځمکې د ډکولو لپاره به پاڅون کوي .

٥٣. علي(ع) تر ټولو اصحابو غوره و

مونږ عقيده لرو چې علي تر ټولو اصحابو غوره و او له پيغبره وروسته يې په اسلامي امت کې لومړ ى مقام درلود، خو  سره له دې په دې مسئله کې هر ډول غلو او افراط حرام ګڼو او عقيده لرو چې هغه کس چې دعلي لپاره د خدايۍ مقام يا داسې بل څه قائل دي کافر دي او دمسلمانانو له ليکې وتلي دي اومونږ د هغوي له عقيدو بيزاره يو که څه له بده مرغه د شيعه له نامې سره دهغوي اخښل کيدل او ګډيدل کله کله په دې مسئله کې د غلط فهمۍ سبب کيږي. حال دا چې تل شيعه اماميه عالمانو دغه کسان له اسلامه بهر ګڼلي دي .

٥٤. صحابه د عقل او تاريخ د قضاوت په وړاندې

مونږ عقيده لروچې: د پيغمبر(ص) په اصحابو کې لوي سرښندونکي او غوره کسان وو او قرآن او اسلامي روايتونه دهغوي په  فضيلت کې ډير بحثونه لري خو د دې دمعنا دا نه ده چې د پيغمبر ټول اصحاب معصوم وګڼو، او دهغوي عملونه بې له استثنا صحيح وګڼو. ځکه چې قرآن په ډيرو ايتونو کې (د برائت، نور او منافقين سورو په ايتونو کې) د منافقانو خبره کوي چې د پيغمبر د اصحابو په منځ کې وو او ظاهره د پيغمبر اصحاب ګڼل کيدل حال دا چې قرآن په ډيرو سختو ټکيو کې غندلي دي. له بل پلوه داسې کسان هم وو چې له پيغمبر وروسته يې په مسلمانانو کې دجنګ اور بل کړ او د وخت  له امام او خليفه سره يې بيعت مات کړي او د زرګونو مسلمانانو وينې يې وبهيولې،ايا مونږ دغو ټولو کسانو ته له هر نظره پاک او سپيڅلي ويلى شو؟

په بله ژبه څرنګه دجنګ   (مثلا د جمل او صفين د جنګونو) دواړه لوري سم او په حقه وګڼو؟ دا هغه تضاد دى چې زمونږ لپاره د منلو وړ نه  دى او هغه کسان چې د دغه خبرې د توجيه لپاره د[اجتهاد] په شان مسائل کافي ګڼي چې په دوي کې يو لورى په حقه و او بل په غلطه خو له دې امله چې په خپل اجتهاد يې عمل کړے د خداى په نزد معذور بلکه دثواب خاوندان دي مونږ ته د دې خبرې منل مشکل دي .

څرنګه د اجتهاد په پلمه د پيغمبر له ځاي ناستي سره بيعت ماتولى او بيا د جنګ اور بلولى شي او د زرګونو بيګناه کسانو وينه بهيول کيداى شي.که دا دومره خونريزي په اجتهاد سره د  توجيه وړ وي نو بيا خو هر کار په اجتهاد سره توجيهيدى شي

صفا ووايو چې: مونږ عقيده لرو چې :ټول انسانان حتى د پيغمبر اصحاب په خپل عمل پړ دي او د قرآن دا اصل چې «إِنَّ أَكْرَمَكُمْ عِنْدَ اللَّهِ أَتْقَاكُمْ؛ په تاسوکې خداي ته تر ټولوغوره کس هغه دى چې زيات متقي وي

په اصحابو هم لاګو او صادق دى نو بايد دهغوي حالت دهغوي په عمل سره وجاجو او روښانه يې کړو او په دې ډول د هغوي ټولو په هکله يو منطقي قضاوت ولرو او ووايو: هغه کسان چې د پيغمبر(ص) په وخت کې د مخلصو اصحابو په ليکه کې وو او له پيغمبر(ص) وروسته يې هم د اسلام دحفاظت هڅه وکړه او په هغه تړون چې له قرآن سره يې کړى و وفاداره پاتې شول هغوي ښۀ ګڼو او درناوى يې کوو . او هغه کسان چې د پيغمبر(ص) په وخت کې دمنافقانو په ليکه کې وو او داسې کارونه يې وکړل چې د رسول الله مبارک زړه يې خپه کړ او يا يې د پيغمبر له وفاته وروسته  خپله لاره بدله کړه او داسې کارونه يې وکړل چې د اسلام او مسلمانانو په تاوان شول له هغوي سره مينه ونه کړو . قرآن مجيد فرمايي:

«لا تَجِدُ قَوْمًا يُؤْمِنُونَ بِاللَّهِ وَالْيَوْمِ الآخِرِ يُوَادُّونَ مَنْ حَادَّ اللَّهَ وَرَسُولَهُ وَلَوْ كَانُوا آبَاءَهُمْ أَوْ أَبْنَاءَهُمْ أَوْ إِخْوَانَهُمْ أَوْ عَشِيرَتَهُمْ أُولَئِكَ كَتَبَ فِي قُلُوبِهِمُ الإيمَانَ؛ هيڅ قوم چې په خداى او دقيامت په ورځ يې ايمان راوړى نه  شې موندلى چې له هغو کسانو سره چې د خداى او د هغه د رسول نافرماني يې وکړه دوستي او مينه وکړي که څه هم دهغوي پلاران وروڼه يا يې  خپلوان وي، دا هغه کسان دي چې خداى تعالى يې ايمان  په زړونو ليکلى دى»

هو  هغه کسان چې دپيغمبر په ژوند کې يا د هغوي له  رحلته وروسته يې هغه حضرت (ص) وځوراوه زمونږ په عقيده د ستاينې وړ نه دي .

خو بايد هيره نه کړو چې د پيغمبر ځينو اصحابو د اسلام د پرمختګ په لاره کې  لويې قربانۍ کړي او زيارونه يې ايستلي دي او د خداى له لوري  يې ستاينه شوې ده همدا راز هغه کسان چې له هغوي وروسته راغلل يا به په راتلونکي کې پيدا کيږي د دنيا تر پايه پورې، دوي که د رښتينو اصحابو لارې ته دوام ورکړي او هغوي پروګرام جاري وساتي دهر ډول مدحې اوستاينې وړ دي  «وَالسَّابِقُونَ الأوَّلُونَ مِنَ الْمُهَاجِرِينَ وَالأنْصَارِ وَالَّذِينَ اتَّبَعُوهُمْ بِإِحْسَانٍ رَضِيَ اللَّهُ عَنْهُمْ وَرَضُوا عَنْهُ؛ له مهاجرانو او انصارو لومړي مخ کښان او هغه کسان  چې په نيکه يې د هغوي پيروي وکړه، خداى تعالى له هغوي خوشاله شو او هغوي له خدايه خوښ دي .

دا د پيغمبر د اصحابو په هکله زمونږ د عقيدې نچوړ او خلاصه ده.

٥٥. د اهل بيتو امامانو(ع) علم له پيغمبره(ص) دى

مونږ عقيده لرو چې دهغه امر مطابق چې د خداى رسول(ص) د متواترو روايتونو په اساس د قرآن او اهل بيتو(ع) په هکله مونږ ته راکړى دى چې د دغو دوو لمن پرې نه ږدو چې هدايت شو او همداراز دې ته په پام سره چې مونږ، امامان(ع) چې له اهل بيتو دي معصوم ګڼو دهغوي ټولې خبرې او عمل زمونږ لپاره حجت او سند دى، او همداراز يې تقرير (يعنې که دهغوي په مخکې کوم کار وشي او هغوي يې منع نه کړي) نو له قرآن او پيغمبر(ص) وروسته زمونږ يوه فقهي منبع د امامانو(ع) وينا عمل او تقرير دى .

او کله چې دې ټکي ته پام وکړو چې  د ډيرو او معتبرو روايتونو  سره سم، امامانو (ع) فرمايلي دي :هغه څه چې وايي له خپلو پلار نيکونو او  په اخر کې له پيغمبره (ص) نقل کوي  او په دې پوهيږو چې له پيغمبره د ثقه او باوري کس روايتونه داسلام دټولو عالمانو په نزد د منلو وړ دي .

امام محمد بن علي الباقر (جابر ته) وفرمايل: يا جابر انا لو کنا نحدثکم برايناو هوانا لکنا من الهالکين، و لکنا نحدثکم باحاديث نکنزها عن رسول الله (ص)، اي جابره،که مونږ د خپل نفس او هوا په غوښتنه تاسو ته کوم حديث نقل کړو له هلاک شويو کسانو به وګرځو.خو مونږ تاسو ته داسې حديثونه نقلوو چې له رسول الله مبارکه مو د يوې خزانې په شان ستاسو لپاره زيرمه کړي دي .

له امام صادق(ع) يو بل حديث دى چې يو کس  له هغه حضرته پوښتنه وکړه، هغوي ځواب ورکړ، هغه کس د امام د نظر د بدلولو لپاره بحث او خبرې اترې پيل کړې امام صادق(ع) وفرمايل: داخبرې پريږده (ما اجبتک فيه من شيء فهو عن رسول الله) هر ځواب چې د يو څيز په هکله مې تا ته درکړ له پيغمبره(ص) دى (او د بحث ځاي نه لري) .

د پام وړ ټکى دا دى چې مونږ په حديث کې معتبرې سرچينې لکه، «کافي، تهذيب، استبصار او من لايحضره الفقيه» او داسې نورې لرو، خو زمونږ له نظره د دغو منابعو معتبروالى په دې معنا نه دى  چې هر روايت چې په هغو کې دى، زمونږ له نظره د منلو وړ وي، مونږ د  روايتونو په څنګ کې د رجال کتابونه لرو چې د سندونو په ټولو سلسلو کې د اخبار (حديثونو) د راويانو حال پکې بيان شوى دى، زمونږ له نظره هغه روايت د منلو دى چې د هغه د سند په سلسله او لړۍ کې ټول کسان ثقه او باوري کسان وي . نو هغه روايتونه چې په دغو کتابونو کې راغلي دي که دغه شرط ونه لري زمونږ له نظره د منلو وړ نه دي .

پر دې سربيره کيدى شي يو روايت داسې وي چې دسند سلسله يې  هم معتبره وي خو زمونږ عالمانو او فقيهانو له اوله  تراوسه په هغه سترګې پټې کړې وي او له هغه تيرشوي وي ځکه چې نورې غلطۍ او خنډونه يې پکې موندلي وي مونږ دغه روايت ته (معرض عنها) وايواو زمونږ له نظره اعتبار نه لري .

له دې ځايه روښانه کيږي چې هغه کسان چې زمونږ په عقيدې دپوهيدلو لپاره يوازې  په هغو ځينو روايتونو چې په دغو کتابونو کې  راغلي دي استناد کوي بې له دې چې دهغه دسند په هکله تحقيق وکړي  سمه  لاره نه وهي .

په بله وينا، په ځينو مشهورو اسلامي مذهبونو کې داسې کتابونه شته د (صحاح) په نامه چې دهغوي د روايتونو صحيحوالى د هغو د ليکونکو لخوا تضمين شوى دى او نور هم په هغو  د سموالي ټاپه وهي، خو زمونږ په نزد معتبر کتابونه داسې  نه دي، بلکه داسې کتابونه دي چې ليکونکي يې لوي او د باور کسان دي خو د دغو کتابونو د روايتونو د سند صحيحوالى، د علم  رجال په کتابونو کې د سند د رجالو په جاج پورې تړلى دى .

دې ټکي ته چې مونږ ذکر کړ  توجه کول دهغو ډيرو پوښتنو ځواب ويلى شي چې زمونږ دعقيدې په  هکله موجود دي، لکه څرنګه چې له هغې غفلت  زمونږ د عقايدو په  هکله د ډيرو تيروتنو او غلطيو سبب کيدلى شي .

په هر حال د قرآن مجيد له ايتونو وروسته د پيغمبر(ص) روايتونه اود اهل بيتو د دولسو امامانو(ع) حديثونه زمونږ په نزد معتبر دي په دې شرط چې د دغو روايتونو صادروالى په معتبره طريقه  له امامانو(ع) معلوم شي

له هغوي بحثونو ورتير چې په تيرو بابونو کې راغلل چې د اسلام په اساسي بحثونو کې زمونږ عقيدې روښانه کوي، زمونږ په عقيدې کې نورې ځانګړتياوې هم شته چې په دې باب کې يې راسپړو .

٥٦. د عقلي حسن او قبح مسئله

مونږ عقيده لرو چې د انسان عقل د ډيرو څيزونو په ښه والي اوبدوالي پوهيږي، او دا د ښه او بد د پيژندلو د توان په برکت ده چې خداى تعالى انسان ته ورکړى دى.پر دې اساس حتى د آسماني شريعتونو له نازليدلو مخکې ځينې مسائل د عقل په مټ انسان ته ښکاره وو . د عدالت او انصاف او نيکۍ ښه والى او د ظلم او زياتي بدوالى او د ډيرو اخلاقي صفاتو لکه  رښتيا ويلو، امانت، سخاوت، او داسې نورو څيزونو ښه والى، او همداراز د  خيانت، بخل، او داسې نورو څيزونو بدوالى، ټول هغه مسائل دي چې د انسان عقل يې درک  کوي، خو له دې امله چې  د انسان عقل د ټولو څيزونو  په قبح او حسن يعنې ښـه والي اوبدوالي نه پوهيږي او د انسان معلومات په هر حال کې محدود دي، آسماني کتابونه اوالهي دينونه او پيغمبران د دغه چارې د تکميل او بشپړتيا  لپاره دخداى له لوري نازل شوي دي چې هم په عقلي ادراکاتو ټنيګار وکړي او هم هغه تياره اړخونه او زاويې چې  عقل يې د پوهې وس نه لري روښانه کړي .

که مونږ د حقائقو په تشخيص کې د عقل له استقلاله بلکل انکار وکړو، بيا خو به د توحيد  خداى پيژندنې او دانبياوو د بعثت او د آسماني دينونو خبره ختمه شي ځکه چې د خداى د وجود اثبات او د انبياوو د دعوت د حقانيت ثابتول يوازې د عقل له  لارې ممکن دي. څرګنده ده چې د شرعې خبرې هغه وخت د منلو وړ دي چې دا دوه اصلونه  (توحيد او نبوت) مخکې د عقل په دليل سره ثابت شوي  وي او يوازې په شرعي دليل د دغو دواړو ثابتول ممکن نه دي .

٥٧. الهي عدل

په همدې وجه مونږ په الهي عدل عقيده لرو او وايو چې محاله او ناشوونې ده چې خداى تعالى په  خپلو بندګانو ظلم وکړي، بې دليله چاته سزا ورکړي او يا يې بې دليله وبخښي، محاله ده  چې خداى تعالى په  خپلو وعدو عمل ونه کړي او محاله ده چې يو ناصالح او خطاکاره کس له خپل لوري په نبوت او رسالت مبعوث کړي او هغه ته يو لړ معجزې ورکړي .

او همداراز محاله ده چې خپل بندګان چې د نيکمرغۍ او سعادت د لارې د کچ کولو لپاره  يې پيدا کړي دي بې له لارښود او رهبره پريږدي، ځکه چې دا ټول کارونه بد سپک او قبيح  دي، او خداى تعالى ته سپک اوقبيح کارونه  روا نه دي . (يعنې خداي دغه کارونه نه کوي)

٥٨. دانسان آزادي

او بيا په همدې دليل مونږ عقيده لرو چې خداى تعالى انسان ازاد پيدا کړى دى . د انسان کارونه د هغه په اراده او اختيار دي ځکه چې که انسان په خپل کار کې مختار نه وي يعنې مونږ د انسانانو په عملونو کې د جبر قائل شو،د بدکارو سزا کول ښکاره ظلم او بيعدالتي ده او د نيکانو انعام او جزا چټي او بې دليله کار دى، او داسې کار په خداى تعالى محال دى .

لنډه دا چې: د عقلي حسن او قبح   او د ډير حقائقو په تشخيص کې د انسان د فکر او عقل  د استقلال منل د دين او شريعت  د انبياوو د شريعت او آسماني کتابونو د منلو  اصلي ستنه ده. خو لکه څرنګه چې وويل شول د  انسان درک او پوهه محدوده ده، او يوازې په دې وسيله نه شي کولى ټول حقائق چې د هغه په تکامل او نيکمرغۍ پورې اړه لري  درک کړي (ورباندې پوه شي) او له همدې امله د انبياوو بعثت او آسماني کتابونو ته ضرورت لري .

٥٩. د فقې يوه سرچينه د عقل دليل دى

هغه څه ته په پام سره چې ومو ويل مونږ عقيده لرو چې د اسلام د دين يو ه اصلي سرچينه د عقل دليل دى، او له عقله مطلب دلته دا دى چې عقل په يقين او قطعې سره په يو څيز پوه شي او دهغه  په هکله قضاوت  او فيصله وکړي، مثلا که (فرضا)د ظلم، خيانت، دروغ ويلو، قتل نفس، د مالونو د غلاکولو او د خلکو په حقوقو د تيري   د حراموالي په هکله  موپه کتاب او سنت کې هيڅ دليل نه  درلود، مونږ د عقل د دليل په وسيله دا څيزونه حرامول، او يقين وو راته چې خداى تعالى چې حکيم او عالم دى دا څيزونه په مونږ حرام کړي دي او هيڅکله د هغو په کولو راضي نه  دى، او دا پر مونږ يو الهي حجت او دليل و.

د قرآن ايتونه ډک دي له داسې تعبيرونو چې ټول د عقل او دعقلي دلائلو د اهميت بيانوونکي دي .

د توحيد د لارې دکچ کولو لپاره قرآن  دعقل او پوهې خاوندان په ځمکه او آسمانونو کې د الهي ايتونو مطالعې او ليدلو ته رابلي «إِنَّ فِي خَلْقِ السَّمَاوَاتِ وَالأرْضِ وَاخْتِلافِ اللَّيْلِ وَالنَّهَارِ لآيَاتٍ لأولِي الألْبَابِ؛ له بل پلوه د الهي ايتونو اونښو د بيانولو هدف د انسانانو دعقل او پوهې زياتول ګڼي «قُلْ هُوَ الْقَادِرُ عَلَى أَنْ يَبْعَثَ عَلَيْكُمْ عَذَابًا مِنْ فَوْقِكُمْ أَوْ مِنْ تَحْتِ أَرْجُلِكُمْ أَوْ يَلْبِسَكُمْ شِيَعًا وَيُذِيقَ بَعْضَكُمْ بَأْسَ بَعْضٍ انْظُرْ كَيْفَ نُصَرِّفُ الآيَاتِ لَعَلَّهُمْ يَفْقَهُونَ؛ وګوره چې څنګه ايتونه په مختلفو تعبيراتو سره بيانوو چې پوه شي.

له دريم اړخه ټول انسانان دې ته رابولي چې په نيکيو او بديو کې فرق وکړي اوپه دې لاره کې له تفکره کار واخلي او وايي «قُلْ هَلْ يَسْتَوِي الأعْمَى وَالْبَصِيرُ أَفَلا تَتَفَكَّرُونَ؛ ووايه : ايا ړانده اوسترګور (ناپوهه او پوهه) برابر دي، ايا فکر نه کوئ»

او اخر دا چې دانسان تر ټولو بد مخلوق هغه کسان ګڼي چې خپلې سترګې، غوږونه او ژبه  په کار نه اچوي او د عقل او پوهې له ځواکه استفاده نه کوي «إِنَّ شَرَّ الدَّوَابِّ عِنْدَ اللَّهِ الصُّمُّ الْبُكْمُ الَّذِينَ لا يعقلون؛ تر ټولو بد خوځندګان د خداى  په نزد هغه کاڼه او ګونګيان کسان دي چې له عقله کار نه اخلي»  او داسې نور پريمانه ايتونه .

په دې اساس څرنګه دا سلام په اصولو او فروعو کې د عقل پوهې او تفکر په ځواک سترګې پټولى شو.

٦٠. بيا هم الهي عدل

لکه څرنګه  چې اشاره وشوه مونږ په الهي عدل باور لرو او يقين لرو چې خداى تعالى هيڅکله په خپل کوم بنده ظلم نه کوي، ځکه چې ظلم بد او سپک کار دى او د خداى پاک ذات له دغه ډول کاره سپيڅلى او پاک دى «وَلا يَظْلِمُ رَبُّكَ أَحَدًا؛ ستا رب په  هيچا ظلم نه کوی»

که  په دې دنيا کې  ځينې انسانان سزا ويني سبب يې هغوي پخپله دی «فَمَا كَانَ اللَّهُ لِيَظْلِمَهُمْ وَلَكِنْ كَانُوا أَنْفُسَهُمْ يَظْلِمُونَ؛ خدای تعالی په  هغوي (تيرو قومونو چې په عذاب اخته شول) ظلم ونه کړ بلکه هغوي پخپله په ځان ظلم کاوه»

نه يوازې په انسان بلکه په دې دنيا کې په هيڅ مخلوق دخداي لخوا ظلم نه کيږي «وَمَا اللَّهُ يُرِيدُ ظُلْمًا لِلْعَالَمِينَ؛ خدای تعالی هيڅکله په نړيوالو ظلم نه غواړي» ـ البته دا ټول ايتونه د عقل د  حکم  په لور ټينګار او ارشاد دي.

د تکليف مالا يطاق نفی

په همدې وجه مونږ عقيده لرو چې خدای تعالی هيڅکله تکليف مالا يطاق نه کوی (تر وسه زيات په چا کار نه اچوي) لا يُكَلِّفُ اللَّهُ نَفْسًا إِلا وُسْعَهَا.

۶۱. د دردناکو پيښو فلسفه

او په همدې وجه مونږعقيده لرو چې هغه دردوونکې پيښې چې په دې دنيا کې کيږي (لکه زلزله،او افتونه او بلاګانې) کله د خدای له لوری سزا وی لکه څنګه چې د لوط قوم په هکله  راغلي دي «فَلَمَّا جَاءَ أَمْرُنَا جَعَلْنَا عَالِيَهَا سَافِلَهَا وَأَمْطَرْنَا عَلَيْهَا حِجَارَةً مِنْ سِجِّيلٍ مَنْضُودٍ؛ کله چې  دعذاب په هکله زمونږ امر راورسيد، دهغوي ښارونه مو په بل مخ واړول او د کاڼو سخت باران مو په هغوي  نازل کړ»

د سبا د ناشکره او سرغړاندو خلکو په هکله فرمايي: «فَاَعْرِضُوْا فَاَرْسَلْنَا عَلَيْهِمْ سَيْلَ العَرم، هغوي (د خدای له اطاعته) مخ واړوه او مونږ په هغوي ورانوونکي سيلاب نازل کړ».

ځينې دغه پيښې دانسانانو د بيدارولو لپاره دي چې سمې لارې  ته ستانه شي «ظَهَرَ الْفَسَادُ فِي الْبَرِّ وَالْبَحْرِ بِمَا كَسَبَتْ أَيْدِي النَّاسِ لِيُذِيقَهُمْ بَعْضَ الَّذِي عَمِلُوا لَعَلَّهُمْ يَرْجِعُونَ؛ په وچه او دريابونو کې فساد او تباهي د هغو کارونو په وجه چې خلکو کړي دي ښکاره شوه، خداي تعالی غواړي د هغوي د ځينو عملونو نتيجه په هغوي وڅښي ښايي ستانه شي»  نو دغه ډول خطرناکې پيښې په حقيقت کې دخداي مهرباني ده.

بله برخه هغه مصيبتونه دي چې انسان يې له خپله لاسه ځانته پيدا کوي او په بله معنا د هغه د ناخبرۍ نتيجه وي «إِنَّ اللَّهَ لا يُغَيِّرُ مَا بِقَوْمٍ حَتَّى يُغَيِّرُوا مَا بِأَنْفُسِهِمْ؛ خدای تعالی  د يو قوم برخليک نه بدلوي مګر دا چې هغوي پخپله ځانونه بدل کړي»

«مَا أَصَابَكَ مِنْ حَسَنَةٍ فَمِنَ اللَّهِ وَمَا أَصَابَكَ مِنْ سَيِّئَةٍ فَمِنْ نَفْسِكَ؛ هغه څه  چې له نيکيو او کاميابيو تاته رسيږي دخدای له لوري دي (د هغه په مرسته دي) او هغه مشکلات او بدۍ چې تاته رسيږي پخپله ستا له لوري دي»

۶۲. دنړۍ نظام تر ټولو ښه نظام دی

مونږ باوري يو چې د هستۍ نظام تر ټولو  غوره نظام دے يعنې  د نړۍ اوسني واکمن نظم تر ټولو غوره نظم دی چې ديوې نړۍ لپاره ممکن کيدی شي.هر څه په حساب کتاب دي او هيڅ يو څيز د حق عدالت او نيکۍ په خلاف نه دی او که په ا نساني ټولنه کې کومې بدۍ ليدل کيږی پخپله دانسان له لوري دي.

تکراروم چې مونږ عقيده لرو چې: الهی عدل د اسلامي نړۍ ليديوه اصلی ستنه ده، او له هغه پرته  د  توحيد نبوت او قيامت چارې هم په خطر کې لويږي ـ دقت وکړئ.

په يو حديث کې لولو چې امام صادق(ع)له دې وروسته چې ټينګار يې وکړ : ان اساس الدين التوحيد والعدل، د دين اساس او بنياد توحيد او عدالت دي، زياته کړه: اما التوحيد فان لا تجوز علی ربک ما جاز عليک، و اما العدل فان لاتنسب الی خالقک مالامک عليه؛ توحيد دا دے چې هغه څه چې پر تا روا دي پر خدای يې روا  نه کړې (او هغه له ټولو  ممکنه صفاتو پاک او سپيڅلی وګڼې) او عدل دا دی چې په خدای پورې داسې عمل ونه تړې چې که ته يې پخپله  وکړې نو تا پرې ملامته کړي ـ دقت وکړئ .

۶۳. د فقې څلور سرچينې (منابع)

زمونږ دفقې سرچينې لکه چې مخکې هم ورته اشاره وشوه څلور څيزونه دی:

اول (کتاب الله) قرآن مجيد دی چې د اسلام دمعارفو او احکامو اصلي سند دی.

دوهم: د پيغمبر(ص) او له ا هل بيتو د(معصومو امامانو) سنت.

دريم: د علماوو او فقهاوو اجماع چې د معصوم د نظر کاشفه وي.

او څلورم د عقل دليل دی او د عقل د دليل مطلب، د عقل قطعي دليل دی البته د عقل ظني دليل لکه «قياس او استحسان» زمونږ په نزد په هيڅ يوې فقهي مسئلې کې د منلو وړ نه دی ؛ نو کله  چې فقيه په خپل ګمان سره په يو څيز کې مصلحت وويني چې په قرآن او سنت کې د هغه لپاره خاص حکم نه وي راغلی، نو دغه مصلحت د يو الهی حکم په توګه نه شي معرفي کولی . همداراز د شرعې د حکم د معلومولو لپاره ظنی قياسونو او داسې نورو  ته پناه وړل زمونږ په نزد جايز نه دي؛ خو په هغو مواردو کې چې انسان يقين پيدا کړي لکه د ظلم، جنايت دروغو خيانت او غلا په بدوالي يقين دا د عقل حکم معتبر دی . او د (کل ما حکم به العقل حکم به الشرع) په مقتضا سره  د شرعې د حکم بيانوونکی دی .

حقيقت دا دی  چې مونږ په عبادي، سياسي، اقتصادي او ټولنيزو چارو کې د مکلفينو د اړتيا وړ احکامو په هکله  له رسول الله مبارک(ص) او معصومو امامانو(ع) په کافي اندازه روايتونه لرواو دغه ډول (ادله ظنيه) ته د پناه وړولو ضرورت نه احساسوو؛حتی باوری يو چې په (مستحدثه احکامو) کې يعنې هغه مسايل چې د وخت په تيريدو سره د انسان په ژوند کې داخليږی، په کتاب،  او د پيغمبر(ص) اومعصومو امامانو په سنتو کې يو لړ اصول او کليات راغلي دي چې مونږ دغه ډول ظنيه دليلونو ته له پناه وړولو بې نيازه کوي. يعنې  هماغه داحکامو کلياتو ته په رجوع سره مستحدثه مسايل کشف کيدی شي (د دې خبرې وضاحت زمونږ د دې کوټلي بحث له حوصلې بهر دی).

۶۴. د اجتهاد باب تل پرانستی دی

مونږ عقيده لرو چې د اجتهاد باب په ټولو مسائلو  کې خلاص دی، او ټول د نظر  خاوند فقيهان کولی شي الهي احکام له تيرو څلورو  منابعو راوباسي او هغو کسانو ته يې چې د استنباط قدرت نه لر ي ورکړی. که څه هم  نظرونه يې له تيرو فقيهانو سره ځينې فرقونه ولری.او باوري يو چې کوم کسان په فقې کې د نظر  خاوندان نه دي، هميشه بايد ژونديو فقيهانو ته چې د زمان او مکان په مسايلو خبر دي مراجعه وکړي او په اصطلاح دهغوي تقليد وکړي او په فقهې کې متخصصانو ته د ناخبرو کسانو مراجعه له بديهياتو ګڼو. مونږدغو فقيهانو ته (مرجع تقليد) وايو، په دې ډول له مړ فقيه څخه ابتدايی تقليدجايز نه ګڼو؛ ضرور بايد د ژونديو فقيهانو تقليد وشي چې فقه تل  په حرکت او  تکامل کې وي.

۶۵. قانوني خلا نيشته

مونږ عقيده لرو چې په اسلام کې (قانوني خلا) نيشته، يعنې د قيامت تر ورځې پورې دانسانانو  د اړتيا ټول احکام په اسلام کې بيان شوي دي، کله په خاص ډول  او کله هم د يو کلي او عام حکم په شکل کې، او له همدې امله مونږ فقيهانو ته د قانونونو جوړولو  حق نه ورکوو، بلکه هغوی ژمن ګڼو چې الهي احکام له هغو څلورو منابعو چې ذکر شول استخراج کړی.او خلکو ته يې وړاندې کړي.ايا قرآن مجيد په مائده سوره چې تر ټولو وروستۍ يا په وروستيو سورو کې ده چې په پيغمبر نازله شوې،نه فرمايي چې «الْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِي وَرَضِيتُ لَكُمُ الإسْلامَ دِينًا؛ نن مې ستاسو دين بشپړ کړاو خپل نعمت  مې په تاسو تمام کړ، او ستاسو لپاره مې اسلام دين غوره کړ»دا اسلام څرنګه کامل کيدی شي بې له دې چې د ټولو وختونو او پيړيو لپاره کامل فقهي احکام و لري؟!

آيا د  پيغمبر(ص)په مشهور حديث کې نه لولو چې په حجت الوداع کې يې وفرمايل: ايهاالناس والله ما من شیء يقربکم من الجنة و يباعدکم عن النار الا وقد امرتکم به، و ما من شیء يقربکم من النار و يباعدکم عن الجنة الا وقد نهيتکم عنه؛ ای خلکو! هر څيز چې تاسو جنت ته نزدې کړي او د دوزخ له اوره مو ليرې کړي، تاسو ته مې د هغه امر درکړاو له هر هغه څيزه مې چې تاسو د دوزخ اور ته نزدې او له جنته ليرې کړي تاسو منع کړئ.

له امام صادق(ص) په يو بل مشهور حديث کې لولو: ماترک علی شيئا الا کتبه حتی ارش الخدش؛ علی(ع) له اسلامه هيڅ پرې نه ښودل مګر دا چې (د پيغمبر(ص) په حکم او املا سره يې) وليکل، حتی د انسان په بدن د ليګدلی يو  وړوکي شان خراش ديه .

نو په دې وجه ظنيه دليلونو، قياس او استحسان ته لمبر نه رسيږی.

۶۶. تقيه او د هغې فلسفه

مونږ عقيده لرو چې که انسان د متعصبو، ضدي او بې منطقه کسانو په منځ کې ګير شی چې د هغوي په مخ کې د خپلې عقيدې څرګندول د ځاني يا بل لوی خطر سبب کيږی او د عقيدې له اظهاره کومه مهمه فايده هم نه وي،په دغه ډول مورد کې دنده لري چې خپله عقيده پټه وساتي، او خپل سر چټی له لاسه  ورنه کړي، مونږ دې مسئلې ته « تقيه »وايو او دا مسئله مو په قرآن کې له دوو ايتونو او د عقل  له دليله زده کړې ده .

قرآن د آل فرعون د مومن په هکله فرمايی «وَقَالَ رَجُلٌ مُؤْمِنٌ مِنْ آلِ فِرْعَوْنَ يَكْتُمُ إِيمَانَهُ أَتَقْتُلُونَ رَجُلا أَنْ يَقُولَ رَبِّيَ اللَّهُ وَقَدْ جَاءَكُمْ بِالْبَيِّنَاتِ مِنْ رَبِّكُمْ؛ له آل فرعونه يوايماندار کس چې خپل ايمان يې پټاوه (له موسی دفاع وکړه) او وې ويل: ايا تاسو غواړئ داسې کس ووژنئ چې وايي: زما رب خدای دی، په داسې حال  کې چې ستاسو د رب له لوري يې تاسو ته روښانه دليلونه راوړي دي!»

د «يکتم ايمانکم» جمله د تقيې په مسئله صراحت لري،ايا په ځای وه  چې د ال فرعون مومن خپل ايمان څرګند کړی او خپل سريې  بايللی وی  او دغه د سر بايلل هيڅ کار هم نه وي سم کړی؟

او د اسلام دلومړيو وختونود ځينو مبارزو او مجاهدو مومنانو په هکله چې د ضدی مشرکانو په منګولو کې ښخيدل د تقيې حکم ورکوي او فرمايی «لا يَتَّخِذِ الْمُؤْمِنُونَ الْكَافِرِينَ أَوْلِيَاءَ مِنْ دُونِ الْمُؤْمِنِينَ وَمَنْ يَفْعَلْ ذَلِكَ فَلَيْسَ مِنَ اللَّهِ فِي شَيْءٍ إِلا أَنْ تَتَّقُوا مِنْهُمْ تُقَاةً؛ مومن کسان بايد بې له مومنانو، له کافرانو څخه له چاسره مينه او دوستي ونه کړي، هر چا  چې دا کار وکړ له  خپل خدای سره  يې اړيکي شلولي دي مګر دا چې (تاسو په خطر کې وئ) او له هغوي تقيه وکړئ»

په دې اساس تقيه  يعنې د خپلې عقيدې پټول، له هغه ځای سره مخصوصه ده چې د متعصبو او سپين سترګو دښمنانو په وړاندې د انسان مال او عزت ته خطر وي، بې له دې چې د ايمان ښکاره کول څه نتيجه ولري.په داسې موقعو کې بايد چټي په چټي کسان په خطر کې وانه چول شي او خپل ځواک بې ځايه ضايع نه شي بلکه پکار ده  چې هغه ضروری موقعو ته وساتل شي .له همدې امله د امام صادق(ص) په يو مشهور حديث کې لولو چې: التقيه ترس المومن؛ تقيه د مومن دفاعي ډال دی.

د «ترس» (ډال) تعبير يو لطيف تعبير دي چې ښيي تقيه  د دښمن په وړاندې د دفاع يوه وسيله ده .

د مشرکانو په وړاندې د حضرت عمار ياسر د تقيې کيسه او د پيغمبر(ص) لخوا دهغې  تاييدول  مشهور دي.

د جنګ په ميدان کې د خپلو عسکرو او وسلو پټول،له دښمنانانو د جنګي رازونو وغيره پټ ساتل داسې نور ټول د انسان په ژوند کې د تقيې مثالونه دي؛ او په مجموع کې تقيه يعنې پټول په داسې ځايونو کې چې څرګندول د خطر او ضرر سبب کيږی بې له دې چې فايده ولري، يو عقلي اوشرعي حکم دی چې نه يوازې شيعه بلکه د نړۍ ټول مسلمانان او عاقلان د ضرورت په وخت په هغه عمل کوي.

سره له دې د حيرانۍ خبره ده  چې ځينې کسان په تقيې عقيده يوازې په شيعو او داهل بيتو دمکتب په منونکو پورې مخصوصه ګڼي  او هغه په شيعوو باندې  يو لوی  اعتراض ګڼي، حال دا چې دا يوه روښانه مسئله ده، هم په قرآن کې جرړه لري هم په  حديث کې، هم د پيغمبر د يارانو سيرت پاتې شوی اوهم پرې د نړۍ  ټو ل  عقلا عمل کوي.

۶۷.  په کومو ځايونو کې تقيه حرامه ده

مونږ عقيده لرو چې: د دغو ناوړه تفاهمونو اصلي وجه د شيعه وو له عقيدې  د کافي آګاهۍ نيشتوالی دی او يا دا چې د شيعوو عقايد د هغوی له دښمنانو اخستل شوي دي، او زمونږ په خيال کوم وضاحت چې پورته وشو په هغې سره مسئله پوره روښانه شوي وي.

البته د دې خبرې انکار نه شي کيدی  چې په ځينو ځايونو کې تقيه حرامه ده او هغه په هغه ځای  کې چې د  دين، اسلام او قرآن  او يا اسلامي نظامونو اساس او بنياد ته خطر پيښ وي.په داسې موقعو کې بايد خپل عقايد ښکاره کړی شي که څه هم انسان د عقيدې د اظهار په وجه قربان شی، او باوري يو چې په کربلا کې او دعاشورا په  ورځ د امام حسين پاڅون بلکل د همدې مقصد لپاره و، ځکه چې د بنی اميه وو واکمنانو داسلام اساس ته خطر پيښ کړی و، او دامام حسين پاڅون دهغوي له کارونو پرده پورته کړه.او دخطر مخه يې ونيوله .

۶۸. اسلامي عبادتونه

مونږ په هغو ټولو عبادتونو چې قرآن او سنت پرې تاکيد کړی دی معتقد او پابند يو، لکه پينځه وخته لمونځ چې له خالق سره د مخلوق تر ټولو لويه رابطه ده، او د رمضان دمياشتې روژې چې دايمان د مضبوتولو، د نفس د تزکيې او له هوي پرستۍ سره دمقابلې لپاره تر ټولو غوره وسيله ده .

مونږ د خداي د کور حج چې د تقوا او  د مينې د مزيو د ټينګولو تر ټولو اغيزمنه وسيله او د مسلمانانو دعزت سبب دی په عمر کې يو ځل په استطاعت لرونکو کسانو واجب ګڼو او دمال زکات، خمس امر بالمعروف او نهي عن المنکر او په اسلام او مسلمانانو د يرغلګرو په وړاندې جهاد هم له مسلمو واجباتو ګڼو.

که څه هم د دغو چارو په جزيياتو کې زمونږ او ځينو نورو فرقو په منځ کې ځينې توپيرونه شته لکه  څرنګه چې د اهل سنتو څلور مذهبونه د عباداتو وغيره په احکامو کې له يو بل سره فرقونه لري.

۶۹. د دوو لمونځونو په يو ځای کول

منجلمه دا چې مونږ عقيده لرو: په يو وخت د ماسپښين او مازيګر د لمونځونو او د ماښام او ماسخوتن د لمونځونو کول روا دي (که څه هم د هغوی جدا جدا ګڼل افضل او غوره ګڼو) او باوری يو چې  پيغمبر(ص)  د هغو کسانود اسانۍ لپاره چې په زحمت کې دي په يو ځای د  دوو لمنځونود کولو اجازه ورکړې ده .

په صحيح ترمذي کې له ا بن عباسه نقل شوي دي چې: جمع رسول الله (ص)بين الظهر والعصر، و بين المغرب والعشاء بالمدينة من غير خوف ولا مطر، قال فقيل لابن عباس ما اراد بذلک؟ قال اراد ان لا يحرج امته؛ پيغمبر(ص) په مدينې کې د ماسپښين او مازيګر مونځونه او د ماښام او ماسخوتن لمنځونه په يو ځاي وکړل په داسې  حال کې چې نه  ويره وه او نه باران، له ابن عباسه پوښتنه وشوه چې له دې  کاره د هغه حضرت(ص) مقصد څه و؟ وې ويل:د دې لپاره يې دا کار وکړ چې امت په زحمت (سخته) کې پرې نه وزي(يعنې په هغو ځايونو کې چې يو ځاي  کول يې د سختې سبب شي  له دغه ترخيصه استفاده کولی شي)

۷۰. په خاوره سجده

زمونږ عقيده ده چې: د لمانځه د سجدې په وخت بايد په خاوره يا د ځمکې په نورو څيزونو سجده وشي يا په هغو څيزونو چې له ځمکې زرغونيږي، لکه پاڼې  لرګي او  ټول بوټي (بې له هغو چې خوړونکي يا اغوندونکي وي).

نو په قالين باندې سجده روا نه ګڼو په تيره بيا دا چې خاورې ته د سجدې لپاره په هر څه ترجيح ورکوو، نو د کار داسانۍ لپاره اکثره شيعه  له ځان  سره د پاکې خاورې يوه برابره شوې ټوټه ګرځوي چې ورته سجده ګاه وايي او په هغې سجده کوو چې هم پاکه ده او هم خاوره.

په دې مسئله کې د پيغمبر(ص) په مشهور حديث استناد کوو «جعلت لي الارض مسجداً و طهوراً»، مونږ «مسجد» په دغه حديث کې (د سجدې  د ځاي) په معنا ګڼو.

دا حديث په اکثرو صحاحو او نورو کتابونو کې نقل شوي دي .

ممکنه ده وويل شي چې په دې حديث کې د «مسجد» مطلب «د سجدې ځاي» نه دی، بلکه د لمانځه ځای دی، د هغو کسانو په مقابل کې چې لمونځ يې يوازې په يو خاص ځاي کې کاوه، خو دې  ته په پام سره چې دلته د (طهور) يعنې (د تيمم دخاورې) خبره راغلې ده روښانه کيږي چې له دې مطلب د «سجدې ځاي» دی يعنې د ځمکې خاوره هم «طهور» ده او هم «د سجدې ځای».

پر دې سربيره د اهل بيتو له امامانو (ع) په دې هکله زيات حديثونه هم مونږ ته راغلي دي چې د سجدې ځای يې خاوره  کاڼي او داسې نور څيزونه بللي دي.

۷۱ . د پيغمبرانو او د امامانو د قبرونو زيارت

مونږ عقيده لرو چې: د پيغمبر اکرم (ص) ائمه اهلبيت (ع)  اود لويو عالمانو ستروکسانو او دخدای د لارې د شهيدانو د قبرونو زيارت له مؤکدو مستحباتو څخه دی.

د اهل سنتو علماوو په کتابونو کې د پيغمبر اکرم(ص) د قبر د زيارت په هکله  پريمانه روايتونه راغلي دي  لکه څرنګه چې د اهل تشيع په کتابونو کې هم په دې هکله ډير حديثونه نقل  شوي دي، او که دا حديثونه راغونډ شي  يو لوی کتاب ترې جوړيدی شي.

په درست تاريخ کې د اسلام لويو عالمانو او ټولو خلکو دغه کار ته اهميت ورکړی دی، او کتابونه ډک دي د داسې کسانو د ژوند له حالاتو چې د رسول الله مبارک(ص) او يا د نورو سترو کسانو زيارتونو ته به تلل. او په مجموع کې ويلی شو چې دا مسئله د ټولو مسلمانانو د اتفاق او اجماع وړ مسئله ده.

څرګنده ده چې هيڅوک بايد «زيارت» له «عبادت» سره ګډ نه کړي او دا اشتباه ونه کړي، عبادت او پرستش  يوازې په خداي پورې مخصوص دی، او له زيارته مطلب د اسلام د لويو کسانو درناوی، احترام  او دخدای په در کې له هغوی د شفاعت او سفارش غوښتل  دي، حتی په روايتونو کې راغلي دي چې پخپله پيغمبر به هم کله کله د اهل قبورو زيارت ته تللو. هغه حضرت (ص) به بقيع ته تشريف وړه او په هغوي به يې سلام او درود وايه .

نو هيچا ته د اسلامي فقهې له نظره په دغه کار کې شک نه دي کول پکار او کولي يې هم نه شي.

۷۲. د وير مراسم او  دهغو فلسفه

مونږ عقيده لرو چې: د اسلام دشهيدانو په تيره بيا د کربلا دشهيدانو  لپاره  وير او عزاداري د اسلام د بقا په لاره کې د هغوي د ياد او د ميړانو او سرښندنو د ياد پاتې کيدو سبب ده، له همدې امله په مختلفو وختونو کې په تيره بيا د عاشورا په ورځو کې (د محرم د مياشتې لومړۍ لس ورځې) چې د جنت د ځوانانو د سرخيل د امير المومنين حضرت علي(ع) او د رسول الله مبارک د ګرانې لور  بي بي فاطمة الزهرا د زوي حسين بن علي(ع) د شهادت له ورځو سره سمون خوري دعزادارۍ او  وير مراسم کوو. د هغوي د ژوند او ميړانو تاريخ راسپړو او د هغوي د اهدافو په هکله غږيږو او د هغوي  په پاکو ارواوو سلام وايو.

مونږ باوري وي چې: بني اميه وو خطرناک حکومت جوړ کړی و، د پيغمبر(ص) ډير سنتونه يې بدل کړي وو  او د اسلامی ارزښتونو ختمولو ته يې ملا تړلې وه .

حسين بن علي  د هجرت په يوشپيتم کال د يزيد په خلاف چې په ګناه ککړ، خپل سري او له اسلامه ليرې کس و او له بده مرغه د اسلامي خلافت په چوکۍ يې تکيه وهلې وه، پاڅون وکړ که څه هم امام حسين(ع) او ملګري يې په عراق کې د کربلا په خاوره شهيدان شول او کورنۍ يې په بند لاړه، خو دهغوي وينې دهغه وخت په ټولو مسلمانانو کې عجيبه شان ولوله پيدا کړه، د بني اميه وو په خلاف يو په بل پسې پاڅونونه پيل شول او د هغوي د ظلم او زياتي په ماڼۍ يې سخت ګوذارونه وکړل، او اخر يې  د ژوند ناولي ټغر ټول شو. او تر دې جالبه دا چې هغه ټول پاڅونونه چې د عاشورا له پيښې وروسته د بني اميه وو د حکومت په خلاف وشول د (الرضا لآل محمد او يا لثارات الحسين) تر نامه لاندې وو، او ځينې دغه شعارونه حتی د بنی عباسو دخپل سرو حکومتونو په  وخت کې  هم جاري وو.

د امام حسين (ع) د خونړي پاڅون مسئله په نن زمانه کې زمونږ لپاره د هر ډول ظلم زياتي او استبداد او زوروينې په وړاندې د دريدو لپاره په يوې بيلګې  او پروګرام بدل شوي دي .او دا شعارونه چې «هيهات منا الذله» مونږ هيڅکله ذلت ته غاړه نه ږدو او «انما الحياة عقيدة وجهاد؛ د ژوند حقيقت ايمان او جهاد دي» چې د کربلا  له خونړي  تاريخه اخستل شوی تل له مونږ سره مرسته کړې ده چې د ظالمو حکومتونو په وړاندې ودريږو او د کربلا د شهيدانو د سرخيل او دهغه د يارانو په اقتدا سره د ظالمانو شر ليرې کړو (د ايران د اسلامی جمهوريت په ا نقلاب کې هم په هر ځای کې دا شعار ليدل  کيږی)

لنډه دا چې: د اسلام دشهيدانو د ياد درنښت په تيره بيا د کربلا د شهيدانو د ياد درناوی د ايمان او عقيدې په لاره کې د حماسې، ايثار  ميړانې او سرښندنې روح تل په مونږ  کې ژوندي ساتي، او مونږ ته د سرلوړی ژوند او ظلم ته د غاړه نه کيښودلو لوی درسونه راکوي، دا ده هر کال د عزادارۍ د مراسمو د تجديد او د دغو يادونو او پيښو د ژوندي ساتلو فلسفه.

کيدی شي چې چاته پته نه وي چې مونږ د وير په مراسمو کې څه کوو  او دا عزاداري   په يوې تاريخې پيښې پورې اړوند وګڼي  چې  مودې وشوې  هيره شوې ده، خو مونږ پخپله پوهيږو چې د دغو يادونو او خاطراتو ياد ساتل زمونږ په پروني ننني او را تلونکي تاريخ څه  اغيزې لرلي او لري يې.

د احد له غزا وروسته پر «سيد الشهداء» حضرت حمزه د رسول الله مبارک(ص) او مسلمانانو وير او ماتم په ټولو مشهورو تاريخونو کې راغلي دي چې دخدای رسول د انصارو له يوه کوره تيريده چې د ژړا او نوحې غږ يې واوريد، د پيغمبر په سترګو کې اوښکې راغلې او وې ژړل او وې فرمايل: خو په حمزه څوک نه ژاړي (عزادار نه لري)، سعد بن معاذ داخبره واوريده او د بني عبدالاشهل د طايفې يوې ډلې ته ورغی، او  دهغوی ښځو ته يې امر وکړ چې د پيغمبر د تره حمزه کور ته لاړې شي او په هغه وير وکړي.

څرګنده ده چې دا کار يوازې له حضرت حمزه سره مخصوص نه و، بلکه داسې پروګرام دی چې د ټولو شهيدانو لپاره بايد ترسره شي، او دهغوي ياد د نن او سبا  د کهولونو لپاره ژوندي وساتو، او له دې لارې پرله پسې د مومنانو په رګونو کې نوې وينه  جاری کړو.اتفاقا  اوس چې دا کرښې ليکم د ۱۴۱۷ هجري  قمري کال د محرم دمياشتې لسمه نيټه (دعاشورا ورځ) ده؛ په رښتيا چې درسته دشيعيت نړۍ له عجيبه شور او ولولې ډکه ده ځوانانواو زلمکيانو او لويو ټولو تورې جامې اغوستي  او په يو هيړ د امام حسين او د کربلا دشهيدانو د وير په  دستورو کې  برخه اخلي د  ټولو په فکر او روح کې داسې بدلون ښکاره دي چې که  هغوي  ته  د اسلام له دښمنانو سره د مبارزې بلنه ورکړل شي ټول به وسله په لاس ميدان ته راشي، او له هيڅ  ډول سرښندنې او ميړانې ډډه نه کوي،ته وا د شهادت وينه د ټولو په رګونو کې جاري شوې او په همدې شيبې او وخت کې حسين او دهغه وفادار ياران په کربلا کې د اسلام په لاره کې په سرښندنه ګوري.

هغه حماسي شعرونه چې په دغو  عظيمو دستورو کې لوستل کيږي د استعمار او استکبار په خلاف له ځپونکو، ظلم او زياتي ته د نه تسليميدو او عزتمن مرګ  ته په ذلت ناک  ژوند  د ترجيح ورکولو له شعارونو ډک دي .

مونږ عقيده لرو چې دا يوه لويه معنوي پانګه ده چې بايد ساتنه يې وشي او له هغه د اسلام  او ايمان د ژوندي ساتلو او تقوا لپاره استفاده وشي.

۷۳. موقته واده (متعه)

مونږ عقيده لرو چې موقته واده يوه شرعي چاره ده چې په اسلامي فقه کې د «متعه» په نامه مشهوره شوې ده . نو په دې ترتيب، واده په دوه ډوله دی دائم ازدواج، چې وقت او زمان يې نامحدود دی او موقت ازدواج چې وخت يې د دواړو لورو په توافق سره ټاکل کيږی.

دا واده له دايمی واده سره په ډيرو مسائلو کې ورته والي لري منجمله د مهر په مسئله، له هر ډول مانع اوخنډه د ښځې د خلاصيدو او د هغو بچيانو د احکامو په اړه چې د دغه واده  په نتيجه کې  پيدا کيږي، دا بچيان له دائمي واده له پيدا کيدونکوبچيانو سره هيڅ توپير نه لري، له جدايۍ وروسته د عدې ساتل  دا ټول زمونږ په نزد له مسلماتو دي، په بله ژبه عقد موقت (متعه) يو ډول واده دي سره د واده د ټولو ځانګړتياوو.

البته د دائمي ا و موقته واده تر مينځ ځينې توپيرونه شته منجمله  دا  چې په موقت عقد کې د ښځې نفقه په ميړه واجبه نه ده، او ښځه او ميړه له يو بله وراثت نه وړي.(خو د دوي بچيان له مور او پلار او له يو بله ارث وړي)

په هر حال مونږ دا حکم له قرانه اخستی دی چې فرمايي «فَمَا اسْتَمْتَعْتُمْ بِهِ مِنْهُنَّ فَآتُوهُنَّ أُجُورَهُنَّ فَرِيضَةً؛ د هغه ښځو چې ورسره متعه کوئ، مهر ورکړئ»

ډيرو لويو مفسرانو او مشهورو محدثانو جوته کړې ده چې دا ايت د موقت عقد( متعې) په باره کې دي.

په تفسير طبري کې د دغه  ايت په ذيل کې ډيرروايتونه نقل شوي دي چې ښيي دغه ايت د موقت عقد په هکله دی او د پيغمبر (ص) ډيرو اصحابو په هغه شهادت ورکړی دی.

په «الدرالمنثور» تفسير او «سنن بيهقی» کې هم په دې هکله ډير روايتونه راغلي دي

په «صحيح بخاری» «مسند احمد» او «صحيح مسلم» او نورو ډيرو کتابونو کې هم داسې روايتونه تر سترګو کيږي چې د پيغمبر(ص) په وخت کې د عقد موقت په شتون دليل دی که څه هم دهغو مخالف روايتونه هم ليدل کيږی.

د اهل سنتو ځينې فقيهان په دې عقيده دي چې د پيغمبر(ص) په وخت کې متعه وه او بيا دغه حکم  نسخ شوي دی، حال داچې ځينې وايي چې دا حکم د پيغمبر (ص) د عمر  تر اخره پورې و او دوهم خليفه هغه نسخ کړی دی. (مُتْعَتَانِ کَانَتَا عَلیٰ عَهْدِ رَسُوْلُ الله  وَاَنَا مُحَرّمُهُمَا وَمُعَاقِبٌ عَليهما: مُتْعَةُ النِّسَاءِ وَ مُتْعَةُ الْحَجّ؛ دوه متعې د پيغمبر(ص) په وخت کې وې او ما هغه حرامې کړې او په  هغو به سزا ورکوم!  د ښځو متعه او د حج متعه (چې د  حج يو ډول دی) د دې خبرې ګواه دی.

په دې کې شک نيشته چې په دغه اسلامي حکم کې د اهل سنتو راويانو په منځ کې د نورو ډيرو احکامو په شان اختلاف موجود دی، ځينې د پيغمبر(ص) په وخت کې د هغه  د نسخيدو عقيده لري او ځينې د دوهم خليفه په زمانه کې او لږ شمير يې بلکل انکار کوي، او دا ډول اختلافات په فقهي مسائلو کې موجود دي، خو شيعه فقيهان د هغې په مشروعيت کې دنظر اتفاق لري او وايي چې د پيغمبر(ص) په وخت کې نه ده نسخ شوې او د هغه حضرت له ر حلته وروسته يې نسخيدل ناممکن دي.

په هر حال مونږ عقيده لرو چې : که له موقته ازدواجه ناوړه استفاده ونه شي، د هغو ځوانانو په هکله چې د دائمي واده وس نه لري د ځينو ټولنيزو ضرورتونو ځواب ويلي شي. يا د هغو مسافرانو په مسئله کې چې د تجارتي، اقتصادي، تعليمي  يا داسې نورو ضرورتونو لپاره يوه موده له خپلې کورنۍ ليرې پاتې کيږي او يا داسې نور موارد او له موقته واده سره مخالفت په دغو کسانو کې د فحشا د زياتيدو لاره پرانيزي،په تيره بيا زمونږ په زمانه کې چې د دائمي واده  عمر د مختلفو دلايلو په وجه ډير زيات شوی دی او له بل پلوه د شهوت پاروونکي عوامل زيات شوي دي.که دا لاره بنده شي بې له شکه چې د فحشا لپاره لاره پرانستل کيږی.

يو ځل بيا ټينګار کوم چې مونږ له دغه اسلامي حکمه له هر ډول ناوړه استفادې، د هوسبازانو په لاس کې دهغې له بازيچه کيدو او ککړتيا ته د ښځو د راکاږلو لپاره ديوې وسيلې په  توګه دا ستفادې سخت مخالف يو، خو له قانونه د ځينو هوس بازانو ناوړه استفاده بايد د قانون د مخنيوی سبب او پلمه ونه ګرځي،بلکه بايد د ناوړه استفادې مخه  ونيول شي.

۷۴. د تشيع تاريخچه

مونږ عقيده لرو چې: د تشيع د پيدايښت مبدا د پيغمبر(ص) زمانه او د هغوي ويناوې دي او دد ې خبرې لپاره روښانه اسناد دلرو:

منجمله دا چې ډيرو مفسرانو د دغه آيت «إِنَّ الَّذِينَ آمَنُوا وَعَمِلُوا الصَّالِحَاتِ أُولَئِكَ هُمْ خَيْرُ الْبَرِيَّةِ؛ هغه کسان چې ايمان يې راوړي او نيک عملونه يې کړي دي (دخداي) تر ټولوغوره مخلوق دي» دا حديث يې له پيغمبره (ص)نقل کړي دي چې وې  فرمايل:«له دغه ايته مطلب علی(ع) او دهغه شيعه دي»

منجمله مشهور مفسر«سيوطي»په الدر المنثور کې له «ابن عساکر»له جابر بن عبدالله نقلوي چې مونږ د پيغمبر(ص) په خدمت کې وو چې علی(ع) راغي کله چې پيغمبر(ص)، علی(ع) وليده نو وې فرمايل: والذی نفسی بيده ان هذا وشيعته لهم الفائزون يوم القيامة؛ قسم په  هغه چا چې زما ځان يې په لاس کې دی، دی او شيعه يې د قيامت په ورځ د کاميابو کسانو په ټولي کې دي» بيا د  إِنَّ الَّذِينَ آمَنُوا وَعَمِلُوا الصَّالِحَاتِ أُولَئِكَ هُمْ خَيْرُ الْبَرِيَّةِ؛ آيت نازل شو او له هغه وروسته کله به چې  علي(ع) د پيغمبر(ص) د اصحابو غونډو ته ورتللو هغوي به ويل «جاء  خير البريه» د خداي بهترين مخلوق راغی.

همدامعنا (ابن عباس) او (ابن برزه) او  (ابن مردويه) او (عطيه عوفي) په مختصر شان فرق سره ذکر کړې ده.

په دې ډول وينو چې د هغو کسانو لپاره چې له علي سره يې ارتباط درلود د (شيعه) د نوم انتخاب په هماغه د پيغمبر په زمانه کې شوي و او دا نوم پيغمبر(ص) هغوي ته ورکړي دی نه دا چې د خلفاوو په زمانه کې ياد صفويانو يا داسې نورو په زمانه کې هغوي ته ورکړل شوی وي.

مونږ په عين حال کې چې د نورور اسلامي فرقو درنښت کوواو له هغوي سره د جمعې په يو صف کې دريږو، او په يو وخت او يو ځای حج کوو او په ګډو اسلامی اهدافو کې ملګرتيا کوو،  عقيده لرو چې د علی(ع) د مکتب پيروان ځينې ځانګړتياوې لري او پيغمبر ورته خاصه توجه او پام درلود، له همدې امله مونږ ددغه مکتب پيروي انتخاب کړې ده .

دشيعو ځينې مخالفان ټينګار کوي چې د  دغه مذهب او عبدالله بن سبا ترمينځ رابطه ټنيګه کړي، او بيا بيا دا خبره تکراروي  چې شيعه د عبدالله بن سبا پيروان دي چې په اصل کې يهودي و، او بيا مسلمان شو! دا خبره ډيره عجيبه ده، ځکه چې  د شيعه کتابونو ټولې څيړنې ښيی چې د دغه مکتب منونکي له دغه کس سره هيڅ دلچسپی او مينه نه لري، بلکه د شيعه وو په درستو کتابونو کې عبدالله بن سبا يو ګمراه او  بې لارې کس معرفي شوی دی او  زمونږ د ځينو روايتونو په اساس، حضرت علی(ع) د هغه د مرتد والي په وجه د هغه د وژلو حکم ورکړی و.

له دې ورتير د عبدالله بن سبا تاريخي وجود تر پوښتنې لاندې دي او ځينې محققان باوري دي چې هغه يو افسانه اي کس دے او خارجي وجود يې نه درلودچې ګوندې د شيعه مذهب بنسټ کيښودنکي شي. او فرضا که هغه يو افسانه  ای کس ونه ګڼو زمونږ له نظره ګمراه او منحرف کس و.

۷۵. د شيعه مذهب جغرافيا

دا ټکی د پام وړ دی چې د شيعو مرکز هميشه د ايران هيواد نه دے پاتې شوی، بلکه د اسلام په هماغه لومړيو پيړيو کې  يې ډير مرکزونه لر ل منجمله «کوفه»، «يمن» او حتی پخپله «مدينه» او همداراز په شام کې د بنی اميه وو له زهرجنو تبليغاتو سره سره د شيعيانو مختلف مرکزونه وو،  که څه  هم په عراق کې د شيعيانو د  مرکز هومره لوي نه وو.

د مصر په پراخ ټاټوبي کې هم تل د شيعو ډلې اوسيدې حتی د فاطمي خلفاوو په زمانه کې د مصر حکومت  د ځينو شيعه شخصيتونو په لاس کې پاتې شوی  دی.

اوس د نړۍ په مختلفو هيوادونو کې شيعه مسلمانان شته، منجمله په سعودي عربستان هيواد کې  ډير شيعيان په شرقيه سيمې کې اوسيږي او له نورو اسلامي فرقو سره ښه اړيکي لري، که څه هم د اسلام دښمنانو تل هڅه کړې او کوي چې د شيعه مسلمانانو او نورو په منځ کې د دښمنۍ او کينې  او بد ګمانۍ او بد بينۍ تخم وشيندي او د نزاع اختلاف او  جنګ اور په هغوي کې بل  کړي او دواړه ډلې کمزورې کړي. په تيره بيا نن چې اسلام د نړۍ د يو لوي قدرت په توګه  د ختيځ او لويديځ د مادي نړۍ، په وړاندې بيرغ هسک کړي او د نړۍ خلک   چې له مادي تمدنونو ستړي او لالهانده شوي خپل لور ته بلي، د مسلمانانو د قدرت د ماتولو او په نړۍ کې د اسلام د پرمختګ دمخنيوي لپاره د اسلام د دښمنانو يو لوي اميد دا دی چې د مذهبي اختلافاتو اور ته لمن ووهي او مسلمانان په يو بل اخته کړي، بيشکه که د نړۍ  ټول مسلمانان بيدار او هوښيار وي، دغه خطرناک سازش او تو طئه شنډولي شي.

د ويلو ده  چې  په شيعو کې هم د سنيانو  په شان مختلفې فرقې دي، خو تر ټولو مشهوره او پيژندل شوې يې شيعه اثنا عشري ده چې د نړې د شيعيانو زياته برخه جوړوي.

که څه هم د شيعيانو اصلي شمير او د نړۍ د نورو مسلمانانو په وړاندې د هغوي شميراو فيصدي سمه معلومه نه ده، خو د ځينو شميرنو په اساس د هغوي شيمر له دوو سوو تر درې سوو مليونو دي چې د نړې د مسلمانانو کابو څلورمه برخه کيږی .

۷۶. د اهل بيتو (ع) ميراث

د دغه مکتب پيروانو د اهل بيتو امامانو عليهم السلام په وسيله له رسول الله  مبارکه ډير روايتونه نقل کړي دي، ا و نور ډير روايتونه له حضرت علی او نورو امامانو(ع) لري چې نن د شيعه معارفو او فقې اصلي منابع ګڼل کيږي، منجمله  د لاندې ذکر شويو څلورو کتابونو چې په کتب اربعه مشور دي: «کافي، من لايحضره الفقيه، تهذيب او استبصار» نومونه اخستلي شو. خو د دې خبرې تکرار ضروری ګڼو چې هر حديث چې په دغو څلورو منابعو او يا نورو معتبرو کتابونو کې موجود وي د دې معنا دا نه ده چې دغه خاص حديث معتبر دی  بلکه د هر حديث د سند يوه سلسله  ده چې بايد د سند هر يو  رجال يې  په  جدا توګه د رجالو په کتابونو کې وجاجول شي او که د سند ټول رجال يې معتبر او دباور وړ وو، دغه حديث د يو صحيح حديث په توګه  منل کيږي که نه وي دا به يو مشکوک يا ضعيف حديث وي او دا  کار يوازې د علم حديث او رجالو د عالمانو او پوهانو کار دی.

له دې ځايه ښه څرګنديږي چې د شيعيانوپه کتابونو کې د حديثونو د  راغونډولو حالت او روده د اهل سنتو له مشهورو منابعو سره توپير لري ځکه چې په صحاحو کې په تيره بيا  په صحيح بخاري او صحيح مسلم کې د ليکوالو مبنا دا ده چې  هغه حديثونه يې راغونډ کړي چې د هغوي په نزد صحيح او معتبر وو؛ او له همدې امله د اهل سنتو په عقايدو د پوهيدو لپاره په  هغو کې په  هر  يو استناد کيدي شي. حال دا چې د شيعه محدثانو مبنا دا ده چې په اهل بيتو (عليهم السلام) پورې منسوب ټول حديثونه راغونډ کړي. او له صحيحو د غير صحيحو پيژندل يې علم رجال ته  پريښي دي، (پام وکړئ).

۷۷. دوه لوي کتابونه

له  هغو مهمو منابعو چې د شيعو ارزښتناک ميراث ګڼل کيږي، نهج البلاغه کتاب  دي.چې ارواښاد شريف رضي کابو زر کاله وړاندې د امام علي(ع) له کلماتو په دريو برخو کې (ليکونو، خطبو او لنډو ټکو کې) برابر کړي دي، او محتوا او مطالب يې دومره لوړ او ښکلي دي چې هر څوک د هر مکتب او دين منونکي چې وي د هغه د  لوړې محتوا تر اغيز لاندې راځي، او کاش چې نه يوازې مسلمانان بلکه غير مسلمانان هم له هغه سره اشنا شوې او هغه يې لوستې واي، چې په توحيداو مبدا اومعاد او  په سياسي، اخلاقي او ټولنيزو چارو کې دا سلام له لوړو معارفو او  تعليماتو خبر شي.

له دغو لويو  ميراثونو يو بل «صحيفه سجاديه» کتاب دی چې د ډيرو ښکلو فصيحو او غوره دعاګانو ټولګه ده چې ډير ه لوړه غوره او ژوره محتوا لري چې  په حقيقت کې د هماغه نهج البلاغې کار په يو بل ډول کوي او د هغه هره جمله انسان ته نوي درس ورکوي او په رښتيا چې هر انسان ته له خداي سره د مناجات او لمنځ طريقه ښيي، او د انسان روح او زړه ته صفا وربخښي.

دا ټولګه لکه څرنګه چې له نامې يې معلومه ده د شيعه مکتب د څلورم  امام علي ابن الحسين بن علي بن ابيطالب چې په امام سجاد(ع) مشهور دي د دعاګانو ټولګه ده او مونږ هر وخت چې وغواړو چې په مونږ کې د دعا او لمنځ روح او دخداي در ته زياته توجه او زياته مينه پيدا شي دغه دعاګانې لولو او د تازه نيالګيو په شان  چې د سپرلي له برکتناکو وريځو خړوبيږي له هغه استفاده کوو .

د شيعووتر ټولو زيات حديثونه  چې تر لسو زرو زيات کيږي له پنځم او شپږم امام  يعنې امام محمد باقر او امام جعفر صادق عليهم السلام نقل شوي دي او يوه لويه برخه هم له اتم امام علي ابن موسی الرضا (ع) څخه ده، او  دا په دې خاطر ده چې دغه درې شخصيتونه د وخت او  ځای په داسې شرائطو کې وو چې د دښمنانو ، بني عباسو او بني اميه وو دباو په هغوي کم و، له همدې امله وتوانيدل ډير حديثونه چې له رسول الله مبارکه دهغوي د پلار نيکونو په وسيله هغوي ته رسيدلي وو د اسلام  د فقهي احکامو او معارفو په ټولو بابونو کې له ځانه يادګار پريږدي او دا چې  شيعه مذهب ته جعفري مذهب وايي له  دې امله ده  چې د هغوي ډير حديثونه او روايات له شپږم امام جعفر بن   محمد الصادق(ع) نقل شوي دي چې په داسې پړاو کې يې ژوند کاوه چې بني اميه په کمزوري کيدو وو او بني عباسو هم لا پوره قدرت لاسته نه وراوړي چې په خلکو فشار راوړي، او زمونږ په کتابونو کې مشهوره ده چې هغه حضرت په فقې  حديث او معارفو کې څلور زره شاګردان وروزل .

د حنفي مذهب امام او مشر ابو حنيفه د امام جعفر صادق (ع) په ستاينه کې په يوې وينا کې وايي:ما رايت افقه من جعفر بن محمد؛ تر جعفر بن محمد(ع) زيات فقيه کس مې نه دي  ليدلی!

د اهل سنتو بل  امام مالک بن انس په خپلې يوې وينا کې داسې وايي: «ما يوه موده  له جعفر بن محمد سره تګ راتګ درلود، هغه مې تل له دريو څخه  په يو حالت کې وليده، يا يې لمونځ کاوه يا يې روژه نيوله ياد قرآن مجيد په تلاوت لګيا و؛ او زما  په خيال ما د علم او عبادت له نظره تر جعفر بن محمد زيات افضل کس نه دی  ليدلی او نه مې دی اوريدلی»

له دې امله چې مونږ دلته له ډير اختصاره کار اخلو نو د اهل بيتو د امامانوپه باب د نورو اهل سنتو عالمانو له ويناوو تيريږو.

۷۸. په اسلامي علومو کې د شيعيانو رول

مونږ عقيده لرو چې: شيعو د اسلامي علومو په پيداکولو کې  اغيزمن رول لرلی دی، ځينې باوري دي  چې اسلامي علومو له  هغوي سرچينه اخستې، حتی په دې هکله کتاب يا کتابونه ليکل شوي او اسناد او مدارک يې وړاندې کړي دي، خو مونږ وايو چې لږ تر لږه هغوي د دغو علومو په پيدا کولو کې ښه ونډه لرلې ده، او د دې مسئلې شاهد او ګواه هغه کتابونه دي چې له شيعه علماوو په اسلامي علومو او فنونو کې ليدل کيږي. په فقې او اصولو کې په زرګونو کتابونه چې ځينې يې ډير پراخ او بې ساري دي،په تفسير او قرانی علومو کې په زرګونو کتابونه، په عقائدو او علم کلام کې په زرګونو کتابونه او همداراز په مختلفو علومو کې په زرګونو کتابونه، په دغو کې پريمانه کتابونه اوس هم زمونږ او دنړۍ په مشهورو کتابتونونو کې موجود دي او خلک ورته لاس رسي  لري او هر څوک دغه کتابتونونو ته په مراجعې سره د دې ادعا تصديق کولی شي.د شيعيانو يو مشهور عالم د دغوکتابونو فهرست تيار کړی او په شپږو لويو ټوکونو کې يې دغه فهرست راغونډ کړی دی.

دا لړليک د لسګونو کلونو پخوا دی او په وروستيو لسيزو کې له يوې خوا د شيعه وو د تيرو عالمانو د اثارو دا حيا  او د خطی کتابونو د کشف او چاپ لپاره ډيرې هڅې شوي دي،اوله بل پلوه د نويو کتابونو د  تصنيف او تاليف لپاره، چې لا مو يې دقيق شمير نه دی برابر کړی خو په  مسلمه توګه ويلی شو چې د اسلامي علومو په هره څانګه کې په سلګونو يا زرګونو کتابونه ليکل شوي دي.

۷۹: مونږ باوري يوچې :

صدق رښتيا والی او امانت د اسلام يو مهم  او اساسي رکن دے، قرآن مجيد فرمايي: «قَالَ اللَّهُ هَذَا يَوْمُ يَنْفَعُ الصَّادِقِينَ صِدْقُهُمْ؛ خدای تعالی فرمايي چې د رښتينو رښتيا والی  هغوي ته فايده رسوي»

بلکه د قرآن له ځينو  ايتونو استفاده کيږي چې د قيامت په ورځ اصل انعام هغه انعام دی چې د صدق او رښتياوالي په وجه انسان ته ورکول  کيږي (په ايمان کې صدق او راستۍ) په الهی پيمانونو په عمل کې او د ژوند په ټولو چارو کې په صداقت او راستۍ«لِيَجْزِيَ اللَّهُ الصَّادِقِينَ بِصِدْقِهِمْ؛ او لکه څرنګه چې مخکې مو هم اشاره وکړه د قرآن د وينا مطابق مونږ مسلمانان مامور يو چې د ژوند په ټولو چارو او دوران کې د معصومانو او رښتينو غږ مله ووسو «يَا أَيُّهَا الَّذِينَ آمَنُوا اتَّقُوا اللَّهَ وَكُونُوا مَعَ الصَّادِقِينَ؛ د دې خبرې اهميت  تر دې  حده دی چې خدای تعالی خپل پيغمبر(ص) ته امر کوي له خپل خدايه وغواړه  چې په هر کار کې  صادقانه داخل شې او صادقانه خارج شې «وَقُلْ رَبِّ أَدْخِلْنِي مُدْخَلَ صِدْقٍ وَأَخْرِجْنِي مُخْرَجَ صِدْقٍ؛

بلکل په همدې دليل په اسلامي روايتونو کې لولو چې هيڅ پيغمبر دخدای له لورې مبعوث نه شو مګر دا چې صدق رښتياوالی او امانت د هغه په اصلي پروګرامونو کې شامل وو «ان الله عزوجل لم يبعث نبيا الا بصدق الحديث و اداء الامانة الی البر والفاخر»

مونږ هم  له دغو ايتونو او روايتونو په الهام اخستلو سره خپل ټول کوشش او هڅه کړې ده چې د دغه کتاب په بحثونو کې له راستۍ او صداقته پرته بله لاره ونه وهو او  د حق او امانت په خلاف کلام ونه وايو او هيله من يو چې د خدای په مهربانۍ مو  د دغه رسالت د ادا کولو  توفيق  لاسته راوړی وي. إنّهُ وَلِیُّ التَّوْفِيْْقْ.

۸۰. آخري خبره

هغه څه چې په دغه ټولګې کې راغلي دي د اسلام په اصولو او فروعو کې د اهل بيتوعليهم السلام د مکتب د پيروانو او شيعيانو د عقايدو نچوړ او زبيښه ده چې بې له  بدلون او تحريفه بيان شوې او د قرآن له ايتونو، روايتونو او د اسلام د عالمانو په مختلفو کتابونو کې د هغو مدارکو ته اجمالي شان اشاره شوې ده، که څه هم د بحث د خلاصه والي او کوټل والي په  وجه د ټولو مدارکو ذکر ممکن نه و؛ او زمونږ هدف صرف په دغه  کتاب کې اجمالي او کوټلي بيان و.

مونږ باوري يو چې : دا بحثونه لاندينۍ نتيجې لري:

1A. يوه ښه سرچينه ده چې له اختصار سره سره د شيعه عقايد په ډيره روښانه  او دقيقه  توګه بيانوي او ټولې اسلامي فرقې او حتی غير مسلمانان کولي شي د دغه واړه کتاب په لوستلو سره د دغه مذهب د پيروانو عقايد په اجمالي توګه او له لومړي لاسه  وکتلي شي . او دهغو د راغونډولو  لپاره زيات زيار  ايستل شوی دی.

B. مونږ باوري يو  چې: دا جزوه (کتاب) د هغو کسانو  لپاره يو الهي حجت ګرځيدلی شي چې کله کله په ناخبرۍ سره زمونږ د عقايدو په هکله قضاوت او فيصله کوي يا هغه له مشکوکو او غرضي کسانو او غير معتبرو کتابونو  تر لاسه کوي.

C. مونږ باوري يو چې: د دغو عقايدو  په ليدلو سره، روښانه کيږي چې د دغه مکتب او د مسلمانانو د نورو فرقو د پيروانو تر مينځ د تفاوت موارد  دومره نه دي چې ددغه مکتب او د مسلمانانو د نورو فرقو تر مينځ د ملګرتيا او ګډ کار خنډ شي.ځکه چې په دغو مذهبونو کې د اشتراک ټکي ډير زيات دي . او بله دا  چې زمونږ دښمنان هم  مشترک دي.

D. مونږ باور لرو چې: ځينې داسې لاسونه او ايجنټان شته چې د اسلامي مذهبونو تر  مينځ د اختلافاتو په لويولو سره غواړي دهغوي په منځ کې د جنګ، نښتې او وينه  بهيولو  اور بل کړي. او اسلام کمزوري کړي  هغه دين چې زمونږ په زمانه کې لګيا دی د نړې پراخه سيمې تر خپل برکتناک سيوري لاندې راولي او د کميونزم د ختميدو او د پانګه وال  مادي نظام د زياتيدونکو او لاينْحَلو ستونزو رامنځته شوې خلا ډکوي. دښمنان غواړي چې په نړۍ کې د اسلام د پرمختګ مخه ونيسي. مسلمانان بايد دښمنانو ته دا امکان ورنه کړي چې په  دغه کار کې کامياب شي، او هغه ارزښتناک فرصتونه چې د اسلام پيژندلو لپاره په نړۍ کې پيدا شوي دي له لاسه  لاړ شي.

E. مونږ باوري يو چې: که د اسلامي مذهبونو عالمان په خپلو کې سره کښيني او له مينې او محبته په ډکې فضا او له تعصب او زيله په ليرې فضا کې  د اختلافي مواردو جاج واخلي او پرې وغږيږي، د اختلافاتو د کميدو امکان ډير زيات دي، نه وايو چې ټول اختلافات  دې ختم شي، بلکه وايو  چې لمنه دې  يې راټوله شي، لکه څرنګه چې په دا  وروستيو کې په ايران کې يو شمير شيعه او سني عالمانو په زاهدان ښار کې  له يو بل سره ډيرې غونډې وکړې او ځينې اختلافات  يې ختم کړل چې دلته يې د بيانولو فرصت نه لرو.

په پاي کې د خداي تعالی در ته لاسونه  پورته کوو او غواړو:

«رَبَّنَا اغْفِرْ لَنَا وَلإخْوَانِنَا الَّذِينَ سَبَقُونَا بِالإيمَانِ وَلا تَجْعَلْ فِي قُلُوبِنَا غِلا لِلَّذِينَ آمَنُوا رَبَّنَا إِنَّكَ رَءُوفٌ رَحِيمٌ»

== شيعه ؤ پيژنګلو ==

((د شيعه ؤ د پيدا کيدو څرنګوالې))

د علي منونکو او مينه والو دا خبره مسلمه ګڼله چې د پيغمبر اکرم(ص) نه پس خلافت او مرجعيت د علي(ع) دی ځکه چې د علي(ع) مقام او منزلت يې د پيغمبر(ص) او د اصحابو په وړاندی ليدلی ؤ او څرګندو حالاتو او د پيغمبر(ص) د بيمارۍ د ورځو واقعاتو هم دا خبره تاييدوله، خو د هغوي د تمې اپوټه په داسې حال کې چې پيغمبر(ص) وفات شو او لا مبارکه تنه يې دفن نه وه شوی او اهلبيت(ع) او ځينې اصحاب په دې غم کې لګيا وو چې خبر شول چې ځينې نورو کسانو، چې وروسته يې اکثريت وموند، ډير په تادۍ او بې له دې چې د پيغمبر اکرم (ص) خپلوانو او مينه والو سره څه مشوره وکړي او څه خبر ورکړي، له خپل ځانه يې خليفه خوښ کړې ؤ.

علي او د هغوي مينه والو لکه ابن عباس، زبير، سلمان، ابوذر، مقداد او عمار د پيغمبراکرم (ص) له دفن او د دې خبرې نه له خبريدو ورسته يې په انتخابي او خوښ شوې خلافت انتقاد او اعتراض وکړ ځينې غونډې يې هم وکړې خو يو داسې ځواب يې واوريد چې په همدې کې د مسلمانانو لپاره ښه وه.

همدا انتقاد او اعتراض ؤ چې لګ خلک يې له ډيرو څخه بيل کړل او د علي (ع) لارويان يې خلکو ته (د علي (ع) شيعه) په نامه وښودل او خلافت لرونکو هم د خپل سياست له کبله دا پام کاوه چې دا لګ خلک په هم دې نامه مشهور نشي او خلک په دوو ډلو تقسيم نشي بلکه خلافت يې اجماعي ګڼه او اعتراض کونکي يې له بيعته او د مسلمانانو له جماعته منکر ونامول او کله به يې په نورو بدو ټکو يادول.

البته شيعه هماغه وړومبيو ورځو کې د وخت د سياسي ډلې لخوا محکوم شوي وو او صرف اعتراض سره يې هيڅ نه شو کولی او علي (ع) هم د اسلام او د مسلمانانو د مصلحت او د پوره زور نه لرلو په وجه يو لوي جنګ ونه کړ، خو اعتراض کونکي د اکثريت عقيدی او باورونو ته تسليم نه شو او د پيغمبر اکرم(ص) خلافت او علمي مرجعيت يې د علي(ع) حق ګڼل او د علمي او معنوي مسئلو د حل لپاره به هغوي ته تلل او نور خلک به يې هم د هغوي په لور بلل.

== ټول ستر شخصيتونه ==

1. شيخ المشـايخ محمـد كلينـى

2. حضرت آيت الله العظمی حاج سيد علي سيستاني

3. حضرت آيت الله العظمی حاج شيخ محمد فاضل لنکرانی

4. حضرت آيت الله حاج شيخ حسن حسن زاده آملى

5. حضرت آيت الله حاج شيخ عبدالله جوادى  آملى

== شيعه او علم ==

'''د شيعو تر مينځ علمی اختلافِ نظر''': لکه څنګه چې مو وړاندې اشاره وکړه، سره د دې چې شيعو د ډېرو خلکو په ژوند او طريقو باندې اعتراض او نيوکه لرله او ډېر کوشش به يې کاوۀ چې د داسې فسادونو اصلاح وکړي، نو په سلونو کاله وروسته چې کله تر څه حده په امن او استقلال کښې شو نو ويې کتل چې هغې طريقې د اسلامي ټولنې په خلکو کښې جرړې پخې کړې وې او په هغې کښې دا عادتونه پاخه شوي وو، نو له دې وجې د هغې طريقو په لرې کونې کښې کامياب نه شول او دا يې ونه کړې شول چې د اسلام لومړنۍ پاک سيرت خپل لومړني ځاي ته ستون کړي چې له هغو څخه له ټولو مهم شې ټولنيز او اجتماعي فکر ؤ چې قران شريف د هغې په پيدا کونې باندې ډېر تاکيد کړے دے او پيغمبر(ص) هم خلک هغې اړخ ته په هڅولو کښې هيڅ څه نه دي پريښې.

د مسلمانانو دا ذمه واري وه چې کوم يې څيز چې کتاب او سنت سره اړيکه لرله پکښې ټولنيز فکر وکړي او په هره طريقه چې وي د اختلاف پيدا کيدو مخنيوه وکړي. خو د پيغمبر(ص) د رحلت (وفات) سره او اختلافاتو پيدا کيدو سره دا طريقه پرښودې شوه او د اسلام په ټولو اړخونو کښې، تر دې حده چې په فرهنګ او ثقافت کښې يې هم اختلاف پيدا شو او هر کس يو ځانله لار ونيوه او ځان به يې په زور فردي (يوازيني) ژوند سره عادته ؤ او د يوې ورځې نه بلې ته د اختلاف اور د هغې لمونو په وجه چې ورته به وهل کيدې لا زياتيده او لازيات کورونه به يې ويجاړول او همداسې يې ادامه پيدا کړه تر نن ورځې پورې، نه يوازې د شيعو په مخالفانو کښې بلکې په خپله په شيعو کښې يې هم پخه جرړه کړې ده.

د يوازيني (فردي) فکر د طريقې په نتيجه کښې د شيعو په کلامي مسئلو اختلافات پيدا شو چې د بيلا بيلو مذهبونو د پيدا کيدو باعث جوړ شو لکه کيسانيه، زيديه او اسماعيليه. دې کلامي او عقيدتي اختلافاتو اکثرو مسلمانانو کښې هم خپل کار کړې ؤ او ډېر مذهبونه پکښې جوړ شوي دي لکه: مجبره، مفوضه، مجسمه، حروريه او خوارج او نور. همدارنګ يې د فقهې په طريقو کښې هم اختلافات پيدا کړل لکه اخباريت او اجتهاد يې د شيعه ؤ تر مينځ او د همدې غوندې په نورو کښې هم لکه حنفيه اوحنبليه کښې او نورو کښې اختلاف ليدل کيږي.

همدارنګ د ځينو علمونو ځينو نورو سره اختلافات (نه په يو علم کښې) پيدا شول، لکه څنګه چې د متکلمينو او فلاسفو او عارفانو تر مينځ اختلاف او بد ليد موجود دے او همدارنګ اختلاف د ډېرو خلکو تر مينځ موندل کيږي. او دا په خپله لوي دليل دے چې د شيعو تر مينځ چې کوم اختلافات دي هغه د هغې اختلافاتو څخه راغلي دي چې د اسلام په لومړنو ورځو کښې پيدا شوې ؤ او دا ټول اختلافات يو اصل ته ورکرځي او هغه د قران د يو حکم د پريښودلو له وجې دي چې خداي تعالیٰ فرمايلي ؤ چې پکار دے اجتماعي او ټولنيز فکر وشي او د کلمې وحدت په خپلو منځو کښې محفوظ وساتل شي. البته په دې خبرې کښې څه شک نيشته چې د اسلامي معنوي زړه راښکون او منطقي طاقت، قران کريم چې يو اسماني نور دے هيڅکله مرګ نه دے قبول کړې او تل به د مسلمانانو تر مينځ ژوندې وي.

هو! هغه طاقت چې مسلمانانو په لومړنو ورځو کښې د قران او سنت د تعليماتو په پيروۍ کښې لاس ته راوړې ؤ او په لږ وخت کښې يو لوي حکومت يې لاس ته راغلې ؤ په کلمې کښې د اختلاف په وجه او د ټولنيز (اجتماعي) فکر د پريښودلو له وجې يې دا طاقت په ګرده له لاسه ورکړ او د هغوي حقيقي دولت او متاع لوټ شوه (له لاسه ورکړه).

'''د قران په بيلا بيلو علمونو کښې د شيعو مخکښان''':

1. د تفسير په علم کښې لومړۍ د قران تفسير ليکوونکې سعيد بن جُبېر تابعي ؤ او هغه له تابعينو څخه له ټولو اعلم ؤ هماغه رنګه چې سيوطی په خپل کتاب «إتقان‌» کښې له قتاده څخه نقل کړي دي، او د هغه تفسير يې ذکر کړے دے او کله چې ابن نديم د کتاب په فهرست کښې د تفسير د کتابونو د ليکوالانو نومونه اخلي هغه يې پکښې ياد کړے دے او له هغه نه وړاندې يې د يو تفسير ذکر نه دے کړے او د هغه شهادت د هجرت په 94 کال کښې ؤ.

ابن‌جُبَيْر له خالصو شيعو څخه ؤ د هغه په هکله زمونږ د رجال په  کتابونو کښې علاّمه جمال الدين ابن مطهر په خپلې «خلاصې‌» کښې او ابو عمرو کشی د خپل رجالو په کتاب کښې له امامانو څخه د هغه مدح، شيعه توب او استقامت (ولاړتيا) روايت کړې ده. او د هغه د مرګ وجه بل څه نه وه مګر دا چې حجاج بن يوسف ثقفي هغه د شيعه توب په وجه د هجرت د کال په 94 کښې مړ کړے ؤ.

له سعيد بن جبير وروسته له شيعو څخه د تابعينو يو ټولګي د قران د تفسير په ليکولو لاس پورې کړ.

2. او سُدِّى كبير: اسماعيل بن عبدالرحٰمن کوفي ابو محمد قرشي چې د هجرت په 127 کال وفات شوے دے له دوي څخه دے چې سيوطی په خپل کتاب «اتقان‌» کښې وايي: أمْثَلُ التَّفاسير، د اسماعيل سدي تفسير دے او د تفسير مخکښو لکه ثوري او شُعبه له هغه روايتونه نقل کړي دي. د هغه تفسير نجاشي او شيخ ابو جعفر طوسی د شيعه مصنّفينو په فهرست کښې  ذکر کړے دے.

ابن‌قُتَيْبه په «معارِف‌» کتاب کښې او عسقلانى په «تقريب‌» او«تهذيب‌التَّهذيب‌»، کښې د هغه په شيعه توب نص او دليل راوړے دے. سدي د امام علی بن الحسين،امام باقر او امام جعفر صادق (ع) له شاګردانو څخه ؤ.

3.  او له دوي څخه يو محمد بن سائب بن بِشر کَلبی د مشهور تفسير کبير ليکوال دے.

او هغه ځاي کښې چې ابن نديم د قران د تفسير د ليکوالانو نومونه اخلي هغه يې ذکر کړے دے او ابن عدي په "کامل" کښې ويلي دي: کلبي ښه حديثونه لري په بيله توګه له ابو صالح څخه او هغه په تفسير کښې مشهور دے، او هيڅوک د هغه غوندې اوږد او مَړَوونکې تفسير نه لري. سَمعاني وايي: محمد بن سائب د تفسير څيښتن د کوفې اوسيدوونکې ؤ او د رجعت عقيده يې لرله او د هغه زوې هشام لوي نسب لروونکې او په تشعيّع کښې غالي ؤ. هغه په 146هجري کال کښې وفات شوے دے.

4. او له دوي څخه يو جَابِرُبْنُ يَزيد جُعْفى دے چې په تفسير کښې له مخکښو څخه دے هغه له امام باقر(ع) څخه زده کړه کړې ده. او د امام باقر(ع) نه د ځان قربانوونکو څخه ؤ د قران تفسير يې وليکل او له تفسير پرته يې هم ليکل وکړل هغه په 127 هجري کال کښې وفات شواو د هغه تفسير د امام باقر(ع) پرته بل تفسير دے او هغه ابن نديم کله چې د تفسير ليکوالو نومونه اخلي ياد کړے دے.

ابن نديم ويلي دي: د امام باقر محمد بن علی بن الحسين د تفسير کتاب، ابوالجارود: زياد بن منذر د جاروديه زيديه قبيلې مشر، له هغه روايت کړےدے.

وړاندې له دې چې ابوالجارود زيدي مذهبه شي يعنې په هغه وخت کښې چې هغه له استقامت کوونکو څخه ؤ د شيعو له مؤثقينو يو جماعت لکه ابو بصير يحيی بن قاسم اسدي او نورو هغه روايت کړے دے.

5. لومړۍ هغه کس چې د قرائت په علم کښې يې کتاب ليکلے دے او خپل علم يې ليکلې او قرائتونه يې جمع کړي دي ابان بن تغلب ربعی ابو سعيد (يا ابو اُمَيمه) کوفي ؤ. نجاشي د شيعه مصَنِّفينو د نومونو په فهرست کښې وايي: ابان د قران په علمونو، فقه او حديث ټولو کښې وړاندې ؤ او ابان د مشهورو قرائت کوونکو تر مينځ ځانله يو قرائت لرلو. په دغه ځاي کښې نجاشي خپل سندونه له محمد بن موسی بن ابو مريم د "لولو" څيښتن له ابان له لارې خپل روايتونه متصل کوي.

او ابن نديم په فهرست کښې د ابان ليکلې کتاب د قرائتونو په ځاي کښې ذکر کړے دے او ويلي يې دي چې ابان يو ښه کتاب د قران د معنو په باره کښې لري او" کتاب القراءة" او يو کتاب "اصول روايت" د شيعه مذهب په بنياد يې ليکلے دے. انتهى.

6. له ابانه وروسته حَمْزَةُ بْنُ حَبيب چې له اوو قاريانو (قرّاءِ سَبْعَه‌) څخه يو دے د قرائت کتاب يې وليکۀ. ابن نديم وايي: کتاب القراءة د حمزة بن حبيب دے، او هغه د امام جعفر صادق (ع) د اوو قاريانو څخه يو دے. او شيخ ابو جعفر طوسي هم خپل د رجالو په کتاب کښې هغه د امام جعفر صادق (ع) له اصحابو څخه ذکر کړے دے. او د شيخ شهيد محمد بن مکي په خط، له شيخ جمال الدين: احمد بن محمد بن حداد حلي دا لاندينې عبارت پيدا شوےدے: کسائی قران حمزه ته قرائت کړ، او حمزه ابو عبدالله امام جعفر صادق (ع) ته تلاوت کړ، او هغه خپل پلار ته، او پلار يې خپل پلار ته، او هغه امام علی بن ابيطالب امير المؤمنين عليه السلام ته قرائت کړےدے.

او حمزه همدارنګ قران، اعْمَش او حُمْرَان‌ بْن‌ أعْيَن ته قرائت کړے دے چې دا دواړه د شيعو له شيخانو څخه وو. او د ابان او حمزه نه وړاندې د قرائات په علم کښې چا تصنيف نه دے کړې له دې وجې چې ذهبی او د هغه نه پرته نورو کسانو چې په طبقات قرّاء څه ليکل کړي دي نو ټولو د دې خبرې څرګندونه کړې ده چې لومړنۍ  کس چې په علم قرئات کښې يې ليکل کړي دي هغه ابو عبيد قاسم بن سلام دے چې په 224 هجري کښې وفات شوے دے او په دې کښې څه شک نيشته چې ابان له هغه وړاندې دے ځکه چې ذهبي په "ميزان" او سيوطی په "طبقات" کښې څرګندونه کړې ده چې هغه په 141 هجري کال کښې وفات شوےدے. نو دې ته په پام سره هغه له ابوعبيد 83 کاله وړاندې دے او همدارنګ حمزة بن حبيب هم له ابو عبيده وړاندې دے ځکه چې دا خبره دليل سره څرګنده ده چې هغه د هجرت په 80کال وزيږده او په 156 يا 154 يا 158 هجري کال کښې له دنيا لاړ (چې دا اخرنۍ احتمال يې غلط دے).

په هر حال کښې دا ويلې شو چې شيعه له لومړيو کسانو څخه دي چې د قرائت په علم کښې يې ليکل کړي دي او دا داسې خبره نه ده چې د حافظ ذهبی، حافظِ شام: سيوطی نه پټه پاتې وي خو هغوي ځکه يې نه ده ذکر کړې چې غوښتل يې لومړني ليکوالان له اهل سنتو څخه ذکر کړي نه چې له ټولو مسلمانانو څخه.

7. او له هغو څخه يو بل ټولې هم دے چې په شيعو کښې د قرائت په علم کښې کتابونه ليکلي دي او پر ابوعبيده مخکښې دي لکه ابن‌سَعْدَان، أبى جعفر محمد بن‌ سَعدان‌ ضَرير (ړوند)، او لکه‌ أبوجعفر محمّد بن‌ حسن‌ بن‌ أبى سارة‌ رَواسى كوفى چې د كسائى استاد ؤ، فرّاء چې حضرت‌ امام‌ باقر عليه‌السّلام له خواصو څخه ؤ او لکه زيد شهيد، ځکه چې هغه هم د ځانله قرائت څښتن دے او له خپل نيکه اميرالمؤمنين څخه يې قرائت نقل کاوۀ چې دا عمر بن موسٰی رَجَهی روايت کړے دے.

د زيد د قرائت د کتاب په اول کښې يې ويلي دي: دا قرائت ما له زيد بن علی بن الحسين ابن علی ابن ابيطالب څخه اوريدلي دي، او له هغه نه زيات مې يو کس هم نه دے ليدلے چې د خداي په کتاب باندې دومره عالم وي چې ناسخ يې له منسوخه وپيژني، مشکلات يې حل کړي او اعراب يې صحيح ولولي. او کومو کسانو چې د قران په بيلا بيلو علمونو کښې څه مطلب ليکلے يا يې معانې ذکر کړي او له ټولو وړاندې وو هغه دا کسان دي: أبَانُ بْنُ تَغْلِب‌  د «مَعانى القرآن‌» كتاب‌ وليکل، او له هغه نه وړاندې مې يوکس هم نه دے ليدلے چې څه يې ليکلے وي.

 8. عبدالله‌ بن‌ عبدالرَّحمن‌ أصَمّ مَسْمَعى بَصْرى د شيعو له شيخانو (عالمانو) څخه دے او د امام جعفر صادق (ع) شاګرد دے او لومړنۍ کس دے چې د «ناسخ‌ و منسوخ‌ کتاب يې ليکلے دے، او له هغه وروسته دارم‌ بن‌ قبيصة‌ بن‌ نَهْشَل‌ بن‌ مجمع‌ أبوالحسن‌ تميمى دارمى د شيعو له مخکښو څخه ؤ او هغه دومره ژوندې پاتې شو چې امام رضا عليه السلام وويني او د دويمې سلمې په آخر کښې وفات شو. «الوُجُوهُ وَ النَّظائر»، او «النَّاسخُ و المنسوخُ» کتابونه د هغوي ليکل شوي دي.

هغه دوه کسان نجاشي په خپلې ترجمې کښې د شيعو د مصنفينو د نومونو په فهرست کښې ذکر کړي دي. او له هغو دوو وروسته حسن بن علی بن فضال چې د امام علی بن موسی الرضا عليه السلام له اصحابو څخه ؤ په دې باره کښې کتاب ليکلے دے. او هغه په 224 هجري کښې وفات شو. او بل لوي شيخ احمد بن محمد بن عيسی اشعري قمي د امام رضا عليه السلام له شاګردانو څخه ؤ او دومره ژوندې پاتې شو چې حضرت‌ امام‌ أبومحمد حسن‌ عسكرى عليه السلام وويني.

9. هغه لومړنۍ کس چې د "نوادر قران" په هکله يې کتاب وليکۀ على بن‌ حسين‌ بن‌ فَضَّال ؤ چې په دريمې سلمې کښې د شيعو ‌له عالمانو څخه ؤ، ابن نديم په خپل فهرست کښې ويلي دي: او د شيخ علی بن ابراهيم بن هاشم کتاب "نوادر قران"، او له شيعو څخه د علی بن حسن ابن فضال کتاب، او د أبونصر (ابونضر - ظ‌) عيَّاشى کتاب له شيعو څخه وو_ انتهی.

10. لومړنۍ کس چې مُتَشَابِهُ الْقُرْآن‌ کتاب يې تصنيف کړے دے، حمزة‌ بن‌ حبيب‌ زَيَّات‌ كوفى له شيعو څخه ؤ او د امام جعفر صادق (ع) له اصحابو څخه ؤ هغه په 156 هجري کښې په حُلْوا ښار کښې وفات شوے دے.

11. لومړنۍ کس چې مَقْطُوعُ الْقُرْآن‌ و مَوْصُولُهُ يې وليکل شيخ‌ حمزة ‌بن‌ حبيب و او هغه په محمد بن اسحق هم مشهور دے ابن نديم په فهرست کښې ذکر کړے دے.

12. لومړنۍ کس چې په قران باندې يې ټکي (نقطې) اچولي دي او اعراب يې ورکړي دي او هغه يې له هغه تحريفه (غلطۍ) چې په ډېرو کتابونو کښې راغلې ده ژغورلے دے هغه ابوالاَسْوَدْ دُئَلی ؤ، او په ځينو کتابونو کښې راغلي دي: د هغه شاګرد يحيى بن‌ يَعْمُر عُدْوانى ؤ او لومړنۍ خبره له ټولو صحيح خبره ده، که هره يوه خبره صحيح وي خو فضيلت او لوړاوې د شيعو دے ځکه چې دواړو کسانو په شيعه شونې د ټولو اتفاق دے.

13. لومړنۍ کس چې په مَجازُ القُرْآن‌ يې ليکل وکړل فَرّاء: يحيى بن‌ زياد دے چې په 207هجري کال کښې وفات شوے دے. هغه د علم نحو د امامانو څخه ؤ مولى عبدالله‌ أفندى په «رياض‌ العلماء» کښې په دې خبرې دليل راوړے دے چې هغه اماميه (شيعه) ؤ او له هغې وروسته يې ويلي دي: او د سيوطی دا خبره چې ويلي يې دي چې فرّاء اعتزال مذهب ته ګروهنه لرله، کيدې شي د دې وجې وي چې ډېرو عالمانو د په شيعو دا ګمان کړے دے چې هغوي معتزله دي ځکه چې د شيعه او معتزله اصول يې په خپلو کښې ګډ وډ کړي دي. کني فرّاء شعه ؤ – انتهی.

14. د قران د مجازاتو په هکله يو ټولي کتابونه ليکلي دي او له ټولو ښه ترې نه «مَجازات‌ القُرْآن‌» کتاب دے چې سيد شريف رضی موسو ی د سيد مرتضی ورور ليکلے دے.

15. لومړنۍ کس چې د قران د مثالونو په هکله يې کتاب ليکلے دے قدردان شيخ محمد بن محمد بن جُنيد دے. ابن نديم په فهرست کښې د قران په هکله ليکلو شوي کتابونو په اخرني نومونو کښې داسې ويي: «كتابُ الامْثَال‌» د ابن جنيد ليکل شوےدے – انتهی. او ما داسې څوک نه دي ليدلے چې له دې وړاندې يې د هغه غوندې کتاب ليکلې وي.

16. لومړنۍ کس چې د قران د فضيلتونو په هکله يې کتاب ليکلے دے، اُبَيُّ بْنُ كَعْبِ أنْصارى صحابى دے. ابن نديم په «فهرست‌» په هغه باندې نص لري او داسې ښکاري لکه چې جلال‌الدّين‌ سيوطى د اُبی بن کعب په وړاندې والي نه ؤ خبر او ويلي يې دي: لومړنۍ کس چې د قران په فضائلو يې کتاب ليکلے دے امام محمد بن ادريس شافعي دے چې په 204هجري کال کښې وفات شوے دے.

سيد على بن‌ صدرالدّين‌ مَدَنى د «سلافة‌ العَصْر»،کتاب ليکوال په خپل کتاب «الدَّرَجَاتُ الرَّفِيعَةُ فى طَبَقاتِ الشِّيعَة‌» کښې د اُبی بن کعب په شيعه شونې نص راوړے دے او د هغه په شيعه شونې يې ډېر دليلونه راوړي دي او ما هم په دې دليلونو نور دليلونه په «تأسيس‌ الشِّيعة‌ لعلوم‌ الإسلام» کښې له ځانه ورزيات کړي دي.

17. لومړنۍ کس چې د أسْباع قرآن (د قران برخو) په هکله يې کتاب ليکلې دے او د قران په حدود او مواضع په هکله يې کتاب ليکلے دے حمزة بن حبيب کوفی زَيّات (غوړي خرڅوونکې) ؤ هغه يو د شيعو د اوو قاريانو (قُرّاء سبعه) څخه ؤ لکه څنګه چې په همدې معنې باندې نصونه له مخکښو نه تېر شول. ابن نديم «أسْباع‌ القرآن‌» او«حُدُود آيِ الْقُرْآن‌» کتابونه د همدې حمزه لپاره نقل کړي دي.

18. عبدالله‌ بن‌ عبَّاس‌، لومړنۍ کس دے چې له شيعو څخه يې د قران د تفسير املاء کړې ده او زمونږ ټولو عالمانو د هغه په شيعه شونې نص کړے دے او د هغه حالات په ښه توګه سيد په خپل کتاب «الدَّرجات‌ الرَّفيعة‌ فى طَبَقات‌ الشِّيعة‌» کښې ذکر کړي دي هغه په 67 کال کښې په طائف کښې وفات شو او کله چې د هغه مرګ روارسيده نو ويې ويل: "اللَّهُمَّ إنِّى أتَقَرَّبُ إلَيْكَ بِوَلائى لِعَلِيِّ بْنِ أبِيطَالِبٍ عليه‌السّلام"، "پروردګاره زۀ په هغه مينه چې علی عليه السلام سره يې لرم، تا سره تقرب او نزديکي کوم".

19. جابر بنُ عَبْدِاللهِ أنْصارى صحابى، او هغه د تفسير کوونکو له لومړنۍ طبقې څخه ؤ چې ابو الخېر ذکر کړے دے. فضل بن شاذان نيشاپوري چې د امام رضا عليه السلام له اصحابو څخه دے وايي: جابر بنُ عَبْدِاللهِ أنْصارى صحابى سلام الله عليه له هغه لومړنو څخه دے چې اميرالمؤمنين علی ابن ابی طالب عليه السلام ته ستون شوے دے. او ابن عُقده هغه ځاي کښې چې د اهلبيتو عليهم السلام نه د زده کوونکو اصحابو ذکر کوي جابر بن عبدالله يې ياد کړے دے. هغه په مدينې کښې د هجرت په اويايم کال وفات شو او 94کاله ژوند يې وکړ.

 20. اُبَيُّ بْنُ كَعْب‌ سَيِّد الْقُرَّاء هغه يې د تفسير کوونکو له لومړنۍ طبقې ګڼلے دے او لکه څنګه چې پوه شوئ هغه شيعه ؤ، د هغه د ژوند ليک په «الدرجات‌ الرّفيعة‌ فى طبقات‌ الشِّيعة‌» کښې راغلے دے.

او د دې طبقې له اصحابو وروسته شيعه تفسير کوونکي چې له تابعينو څخه دي لانديني دي:

21. سعيد بنُ جُبَير چې په تفسير کښې له عالمترينو تابعينو څخه ؤ لکه څنګه چې يې په "اتقان" کتاب کښې ذکر شوے دے اود هغه ذکر او د هغه شيعه شونه تېره شوه.

22. يحيى بن‌ يَعْمُر تابِعى، د قران په علم کښې د شيعو له بزرګانو څخه ؤ. ابن خلکان ويلي دي: هغه د بصرې له قاريانو څخه يو ؤ، او عبدالله بن اسحٰق قرائت له هغه څخه زده کړےدے. هغه د قران کريم، نحو، د عربو د ژبې عالم ؤ او د نحو علم يې له ابوالاسود دُئَلی څخه زده کړۀ. او هغه له لومړنې طبقې له شيعو څخه ؤ چې د اهلبيتو عليهم السلام د فضيلت قائل ؤ بې له دې چې د نورو فضيلت لرونکو له شانه څه کم کړي.

23. ابو صالح  چې په خپل کنيت باندې مشهور دے. هغه په تفسير کښې د ابن عباس شاګرد دے. د هغه نوم ميزان بصري تابعي شيعي دے او شيخ مفيد محمد بن‌ محمد بن‌ نُعْمان‌ په خپل كتاب‌ «الْكَافِئَةُ فِى إبْطَالِ تَوْبَةِ الْخَاطِئَة‌» کښې وروسته له دې چې د ابن عباس څخه يې حديث نقل کړے دے، د هغه په شيعه توب او ريښتونوالي ګواهي ورکړې ده. ابو صالح د100 هجري کاله وروسته وفات شو.

24. طاووسُ بْنُ كيسان‌ أبوعبدالله‌ يَمانى، د تفسير علم له ابن عباسه زده کړے ؤ لکه څنګه چې په "اتقان" کښې راغلي دي: شيخ‌ احمد بن‌ تيميّه‌ هغه د خلکو تر مينځ د تفسير په علم کښې له ټولو زيات علم لروونکے ګڼلے دے. ابن قتيبه په "معارف" کتاب کښې د هغه د شيعه شونې څرګندونه کړې ده. ابن قبيته د "معارف" کتاب د مصر چاپ په 206مخ کښې وايي: شيعه کسان دا دي: حارث‌ أعْوَر، و صَعْصَعَةُ بْنُ صُوحان‌،و أصْبَغُ بْنُ نُبَاتَه‌،و عَطِيَّة‌ عَوْفى ،و طاووس‌، و أعْمَش‌. طاووس په مکې کښې په 106هجري کال کښې وفات شو او د امام علی بن الحسين زين العابدين عليه السلام له ليوالو څخه ؤ.

 

25. أعْمَش‌ كوفى: سليمانُ بْنُ مَهْرَان‌ أبومحمد أسدى ، او دا خبره تېره شوه چې ابن قتيبه او شهرستاني د هغه په شيعه توب نص راوړے دے. او شيخ‌ شهيد ثانى زين‌ الدّين‌ د ‌«خلاصې‌» په حاشيې کښې، او محقّق‌ بهبهانى په «تعليقه‌» کښې، او ميرزا محمد باقر داماد په «رَواشِح‌» کښې د دې مطلب څرګندونه کړې ده.

26.  سعيد بن‌ مُسَيِّب‌ له اميرالمومنين‌ عليه‌السّلام او ابن‌ عباس‌ څخه زده کړه کړې ده او د اميرالمؤمنين عليه السلام په لاسو کښې لوي شوے دے. تل له هغوي سره ؤ او جلا کيدۀ ترې نه او په ټولو جنګونو کښې هغوي سره ؤ او لکه څنګه چې د حميري په کتاب «قرب‌الاءسناد» کښې راغلي دي حضرت امام جعفر صادق (ع) او امام رضا عليه السلام د هغه په شيعه شونې اقرار کړے دے هغه په مدينه کښې د قاريانو امام او مشر ؤ. له ابن داينی نقل شوي دي چې ويلي يې دي: زه له تابعينو څخه د هغه غوندې يو کس هم نه پيژنم چې د هغه غوندې علم لري هغه د 90 هجري کاله وروسته چې ژوند يې 80کاله ته ورسيد وفات شو.

27. أبوعبدالرَّحمن‌ سُلَمى د عاصم د قرائت شيخ دے. ابن قُتَيبه وايي: هغه د علی السلام له اصحابو څخه دے. هغه د قران د قرائت د استاذانو څخه ؤ او فقهه يې له هغه زده کړې وه.

او زه وايم: ابو عبدالرحمن سُلّمی قران اميرالمؤمنين عليه السلام ته تلاوت کړ او له هغه يې زده کړه کړې ده. لکه څنګه چې د طبرسی په «مجمع‌ البيان‌» کښې راغلي دي او شيخ برقی په کتاب رجال کښې هغه د علی ابن ابيطالب عليه السلام له اصحابو څخه ګڼي چې له مُضرّ له طائفې څخه دے او هغه د 70هجري کاله وروسته وفات شو.

سُدِّى كبير د تفسير څيښتن دے چې‌ ذكريې تېر شو.

 محمد بن‌ سائب‌ بن‌ بِشر كَلْبى د تفسير څيښتن دے چې‌ ذكر يې تېر شو.

28. حُمْرَان‌ بنُ أعْيَن‌، د زُرَارَة‌ بْن‌ أعْين‌ كوفى مولى آل شيبان‌ ورور د قران له امامانو څخه دے. هغه د حضرت‌ امام‌ زين‌ العابدين‌ او د حضرت‌ امام‌ باقر عليهماالسلام څخه علم زده کړے دے او د لومړنۍ سلمې نه پس وفات شو.

29. أبَانُ بنُ تَغْلِب‌ چې ذکر يې تېر شو، په هر يو فن کښې مخکښې او استاذ ؤ هغه د قران قرائت له اعمشه چې د امام سجاد عليه السلام او امام باقر عليه السلام له اصحابو څخه ؤ زده کړے دے. د هغه وفات په 141 هجري کال کښې ؤ.

30. عاصم‌ بن‌ بهدلَة‌  له اوو قاريانو څخه يو ؤ چې قران يې له ابو عبدالرحمٰن سُلّمی قاری زده کړې ؤ او ابو عبدالرحمن له اميرالمؤمنين عليه السلام نه زده کړے ؤ او له همدې ځايه د عاصم قرائت زمونږ د عالمانو په نزدې له ډېر خوښ شويو قرائتونو څخه ګڼل کيږي هغه په شيعه شونې باندې شيخ عبدالجليل رازی چې په 556کال کښې وفات شوے دے په خپل کتاب "نَقْضُ الْفَضَائح‌" کښې نص راوړے دے او دا خبره يې څرګنده کړې ده چې هغه د شيعو له مخکښو څخه ؤ.

عاصم په 128هجري کال کښې په کوفه کښې وفات شو، او ځينو ويلي دي: چې په سماوه کښې چې شام ته يې د تللو اراده لرله له دنيا لاړ. او په هماغه ځاي کښې خخ شو. هغه هم د اعمش غوندې ړوند (نابينا) ؤ، او د هغه په شيعه توب باندې قاضی نورالله مرعشي په خپل کتاب "مجالس المؤمنين" کښې څرګنده ونه کړې ده.

 او دا کوم ټولې چې مو ذکر کړ دا په صحابه او تابعينو کښې د قران استاذان ګڼل کيږي.

له دې طبقې وروسته چې کوم تابعينِ تابعين ګڼل کيږي له هغوي څخه مهم کسان دا دي:

31. أبو حَمْزَة‌ ثُمالى : ثَابِتُ بنُ دينَار په کوفه کښې د شيعو عالم و. ابن نديم په خپل فهرست کښې وايي: د ابی حمزه ثُمالی د تفسير کتاب چې هغه د امام علی بن الحسين له اصحابو څخه ؤ او له شريفو او ريښتونو کسانو څخه ؤ، او امام محمد باقر ابو جعفر سره يې مصاحبت (ناسته پاسته) لرله – انتهی. ابو حمزه په 150هجري کال کښې وفات شو.

32. أبوبصير يحيى بن‌ قاسم‌ أسدى په فقهې او تفسير کښې وړاندې کس ؤ او د مشهور کتاب څيښتن ؤ. نجاشي هغه ياد کړې ؤ او خپل تفسير او دليلونه يې هغه ته رسولي(متصل کړي) دي. ابو بصير د امام جعفر صادق (ع) په ژوند کښې له دنيا لاړ. او د هغوي وفات په 148هجري کال کښې ؤ.

33.  بَطائنى : على بن‌ سالم‌ چې په ابن‌ أبى حمزة‌ أبوالحسن‌ كوفى مولى أنصار باندې مشهور ؤ هغه د قران د تفسير کتاب لري. او په هغه کتاب کښې يې له امام‌ ابوعبدالله ‌صادق‌ او امام‌ ابوالحسن‌ موسى كاظم‌ عليهما السلام، او أبو بصيره چې ذکر يې تېر شو نقل کړي دي.

34. حَصِينُ بنُ مُخارق‌: أبوجُنادَة‌ سَلُولى، ابن نديم ويلي دي: هغه د شيعو له مخکښو څخه ؤ او د تفسير او د جامع العلوم غوندې کتابونه لري- انتهی. نجاشي هغه ذکر کړے دے او د تفسير کتاب د قرائاتو کتاب او کبير کتاب يې د هغه کتابونه ګڼلي دي.

35. كِسائى له اوو قاريانو څخه يو دے. او ځينې څيزونه په هغه کښې راغونډ شوي دي: د نحو په علم کښې له ټولو خلکو نه زيات عالم ؤ، د قران په پيژنګلو او د هغه ټکو په پيژنګلو کښې چې کم استعمال شوي دي، ډېر ماهر او ځانله سړے ؤ. هغه په اصل کښې ايرانې ؤ او په عراق کښې زيږيدلې ؤ. ما د هغه نوم او د هغه د شيعه شونې دليلونه په خپل کتاب «تأسيس‌ الشيعة‌ لعلوم‌ الاسلام‌» کښې ذکر کړي دي.

د رې يا د طوس په ښار کښې هغه وخت چې د هارون الرشيد زمانه وه په 189 يا په 183 او يا په 185 او يا په 193 هجري کال کښې وفات شو. (چې له ټولو لومړنۍ تاريخ صحيح ښکاري).

36. او له دې طبقې وروسته يو بله طبقه ده دلته مرحوم صدر په تفصيل سره  د هغوي د ژوند ليک د قران په بيلا بيلو علمونو کښې د هغوي ليکلي شوي کتابونه له شيعو څخه ذکر کړي دي له ابن‌سَعْدان‌ ضَرير، أبو جعفر محمد بن‌ سَعدان‌ بن‌ مُبَارك‌ كوفى، نه  تر نُعْمانى مشهور تفسير ليکوال پورې او محمد بن عباس بن علی بن مروان چې په ابن حجّام مشهور دے، پورې ټول يې يو يو ذکر کړي دي، او بيا فرمايي: او له دې وروسته چې کومو کسانو د قران په بيلا بيلو علمونو کښې کتابونه ليکلي دي هغه دا ټولې دے:

 محمد بن‌ حسن‌ شَيْبان‌،‌ شيخ‌ مفيد. هغه د  «نهج‌ البيان‌ عن‌ كشف‌ مَعانى القرآن‌» كتاب وليکه، او د قران په هکله راغلي علمونه يې په شپيته قسمه تقسيم کړل. دا کتاب يې د عباسی خليفه مستنصِر په نوم وليکل او سيد مرتضیٰ په خپل کتاب "محکم او متشابه" کښې له دې کتابه نقلوي.

37. شيخ‌ مفيد: محمد بن‌ محمد بن‌ نُعْمَان‌، په خپله زمانه کښې په إبْنُ الْمُعَلِّمْ باندې مشهور ؤ او د کرسۍ (د درس استاد) څيښتن ؤ او ډېر کتابونه يې ليکلي دي چې د کتابونو نومونه يې په فهرست کښې ذکر شوي دي او يو له هغو کتابونو څخه «الْبَيَانُ فِى أنْوَاعِ عُلُوم‌ الْقُرْآن‌»دے. او د 409 هجري کال د محرم په مياشتې کښې وفات شو او دا خبره مو له شيخ مفيد نه د خطيب په کتاب «تاريخ‌ بغداد» کښې نقل کړې ده.

38. محمد بن‌ احمد بن‌ ابراهيم‌ بن‌ سليم‌ أبى الفَضْل‌ صَوْلى جُعْفى كوفى چې په‌ صابُونى مشهور ؤ او د «الْفَاخِرُ فِى اللُّغَة‌» کتاب ليکوال دے او د تفسير يو کتاب لري چې نوم يې دے «مَعَانِى تَفْسيرِ الْقُرْآنِ وَ تَسْمِيَةُ أصْنَافِ كَلاَمِهِ الْمَجِيد». هغه زمونږ د شيعو له لويو عالمانو څخه دے په مصر کښې يې ژوند کاوۀ او هماغه ځاي کښې په 300هجري کال کښې وفات شو.

39. لومړنۍ تفسير چې وليکل شو او د قران د ټولو علمونو يوځاي کوونکې (جامع‌ جميع‌ انواع‌ علوم‌) دے «الرَّغيبُ فِى عُلُوم‌ القُرآن‌» دے چې أبوعبدالله‌ محمد بن‌ عُمَر واقِدى ليکلے شوے دے او ابن نديم د هغه په شيعه شونې نص او دليل راوړے دے.

40. له دې وروسته بيا«التِّبْيَانُ الْجَامِعُ لِكُلِّ عُلُوم‌ القُرآن‌»  په لسو لويو جلدونو کښې وليکل شو چې د طائفه شيخ: أبوجعفر محمد بن‌ الحسن‌ بن‌ على طوسى، چې يو شيعه عالم دے، ليکلے دے. هغه په 385هجري کال کښې پيدا شو او په نجف اشرف کښې په 460هجري کال کښې وفات شو. د خپل تفسير په لومړي سر کښې ويلي دي: هغه لومړنۍ کس دے چې دا تفسير يې جمع کړے دے.

41. «حقايق‌ التَّنْزِيلِ و دَقَايِقُ التَّأوِيلِ» کتاب چې په غټ والي او حجم کښې د‌ «تفسير تبيان‌» غوندې دے د هغې ليکوال سيد رضی عليه الرحمة دے چې د سيد مرتضٰی ورور دے په دې تفسير کښې يې د قران عجيبه خبرو، د هغه د پټو خبرو د هغې د مشکلو خبرو نه پرده اوچته کړې ده او د قران مشکلات، رازونه او ګرانې خبرې يې روښانه کړي دي د قران په حقيقتونو کښې يې څيړنه کړې ده او په تأويلاتو کښې يې غور کړے دے پداسې طريقه چې په دا ډول تفسير کښې له هغه نه هيڅوک نه دي وړاندې شوې او لوړ الوتونکې مارغه هم د هغه انديښنو ته نه شي رسيدلې خو د قران د ټولو علمونو لروونکې نه دے.

42. سيد رضی يو کتاب لري «الْمُتَشَابِهُ فِى الْقُرْآن‌» او بل کتاب لري«مَجَازات‌ القرآن‌». د هغه عمر له 47 کالو نه زيات اوږد نه شو. او په 406هجري کال کښې وفات شو.

43. او د «رَوْضُالْجِنَانِ وَ رَوْحُ الْجَنَانِ فى تفسيرالقرآن‌» تفسير چې په شلو جلدو کښې ليکلې شوې دے چې شيخ امام د شيعو مقتدا: ابو الفتوح رازي حسين بن علي بن محمد بن احمد خزاعي رازی نيشابوري ليکلے دے. هغه له پينځمې سلمې (500هجري) وروسته وفات شو او دا جامعِ تفسير "تبيان" د شيخ طوسی چې وروسته تير شوے دے ليکل شوے دے.

44. او«مجمع‌ البيان‌ فى علوم‌ القرآن‌» په لسو جلدو کښې د شيخ‌ امين‌ الدّين‌ أبوعلى : فَضْلُ بْنُ حَسَنِ بنِ فَضْلِ طبرسى چې په  504هجري کال کښې وفات شو ليکل شوے دے. هغه يو داسې جامع کتاب دے چې ټول هغه څيزونه چې نورو نه دي راوړي، راوړي يې دي خو د خپل کتاب په اخر کښې يې څرګندونه کړې ده چې په دې تفسير کښې يې ټوله د شيخ طوسی له تفسر «تبيان‌» څخه ګټه اخستې ده.

45. او «خُلاَصَةُ التَّفاسير» په شلو جلدونو کښې د شيخ‌ قطب‌ الدِّين‌ راوَنْدى  ليکل شوے دے چې په حقائقو د دقائقو باندې مشتمل دے او له ابو جعفر طوسی وروسته له ټولو نه ښه تفسير څخه ګڼل کيږي.

'''په علمونو کښې د شيعو طريقه''': د پيغمبر(ص) له وفاته وروسته له لومړنۍ ورزې نه اسلامي علومونو او معارفو ته رسيدل او د اصولِ دين او فروعِ دين حقيقت ته رسيدل اهلبيتو عليهم السلام په نصيب شو او له نورو جدا شول.

له امامانو څخه ډېر زيات حديثونه چې د لسو زرو حديثونو نه زيات دي له اهلبيتو عليهم السلام له لارې راغلي دي او د لومړۍ ورځې نه شيعو د اهلبيتو عليهم السلام د تعليم مطابق د حديثونو ليکل شورو کړل. (سره د دې چې د خلافت د مقام له وجې دا کار يې په پټه کول) او د دين په ټولو برخو کښې له اصولو نه واخلې د فروعِ دين د جزئياتو پورې، په بحث او نقد باندې بوخت شو او د هغوي نه راغلي حديثونو به د هر قسم ديني پوښتنې ته ځواب ورکول او اوس يې هم ورکوي.

په دې حديثونو کښې د دين معارف، د انسان لوړ اخلاق، د اسلام ټولنيز او فردي عادتونه او قانونونه، او همدارنګ د پيغمبر(ص) پاک ژوند ډېر زيات روښانه دے.

د قران د دلالت په رڼا کښې او همدارنګ د دې قطعی حديثونو په رڼا کښې شيعه دا عقيده لري چې اسلامي معارفو(علمونه) کښې درې څيزونه معتبر او حجت دي چې له هغوي نه په هر يو اعتماد او باور کولې شې او له هغو پرته په بل څه باور نه شې کولې: د خداي کتاب، قطعي سنت او صريح عقل، او په حقيقت کښې دا درې واړه د کتاب(قران) حجيت ته ګرځي. ځکه چې مذهبي لار له فلسفي لارې څخه په دې پيژندل کيږي چې فلسفه حقيقت ته يوازې د عقل په لاره رسي خو مذهب د اسماني وحي له لارې او د مسلمانانو په لاس کښې اسماني وحي همدا قران مجيد دے. خو هماغه قران شريف د پيغمبر(ص) بيان هم باوري ګرځولے دے او پيغمبر(ص) هم د اهلبيتو عليهم السلام بيان په څرګنده او متواتره طريقه حجت ګرځولے دے. همدارنګ قران مجيد او د رسول الله مبارک حديثونو خلک روغ او روښانه عقل ته بلګلي دي نو نتيجه دا شوه چې روښانه عقل او قطعي سنت هم د خداي د کتاب غوندې حجيت پيدا کوي او باور ورباندې کيدې شي.

مونږ د معارفو په اصولو کښې په اجماع باور نه کوو، ځکه چې د اجماع حجيت (لکه څنګه چې په علمِ اصول کښې روښانه شوي دي) د دې لارې دے چې خبرِ واحد به يا د خبر واحد په حکم کښې وي، او خبر واحد هم د ظن (ګمان) پرته څه ګټه نه رسوي او په اصول معارفو کښې قطعي علم لازم دے نو د اجماع لپاره په اصول معارفو کښې څه باور نه پاتې کيږي يوازې هغه احکام چې اجماع د هغې په هکله اجماع لري.

پداسې حال کښې اجماع په څرګنده توګه عقل منلې او تصديق کړې يې ده او حجيت يې ورته ورکړے دے. نو هيڅ کله به د هغوي تر مينځ په نظر کښې اختلاف پيدا نه شي. او عقلي برهان هم په حقيقت کښې له کتابه (قرانه) دے او د عقل، واقع ته کتنه څرګنده او صريحه ده او همدا نتيجه ورکوي، ځکه چې د دوو څيزونو چې په حقيقت کښې متناقض وي يوځاي تصور کول محال (ممکن نه) دي. او که چرته دا فرض شي چې يو عقلي دليل نقلي دليل سره متناقض او په مقابله کښې راشي او چونکه د نقل دليل هم د لفظ د ظنی ظهور څخه دے نو قطعی دلالت کوونکي سره به هيڅ کله معارضه ونه کړې شي او عملا به هم د داسې اختلاف لپاره څه ځاي نه پيدا کيږي.

له بدن نه وړاندې د روح پيدا کيدل هم په قران کريم کښې نه دي ذکر شوي يوازې په حديث کښې راغلي دي او هغه حديث هم – لکه څنګه چې له د دې فن د استاذانو څخه راغلي دي – د احادو حديثونو څخه دے. او مونږ په اصل معارفو کښې په احادِ خبر (خبر واحد) باندې عمل نه کوو. مګر دا چې قطعی قرينه ورسره وي خو که حجت قطعی د هغې په خلاف موجود وي نو بيا د قرينې موجود شونه هم څه ګټه نه لري خو د دې په شان روايتونه غورزولې هم نه شي بلکې که ممکنه وي نو په صحيح طريقې تاويلېږي او که امکان ونه لري نو بيا مسکوت عنه (يعنې د هغې په هکله بيا څه خبره نه کيږي) پاتې کيږي.

لنډه دا چې شيعه د اهلبيتو عليهم السلام د تعليم او ښوونې مطابق چې د هغوي دا تعليم هم د قران شارح (تشريح او وضاحت کوونکې دے) له درې حجتونو  پرته په بل څه باور نه کوي: « کتاب ، قطعي سنت او عقل صريح » او لکه څنګه چې وويل شول په دې دريو څيزونو باندې د باور وجه هماغه په اسماني کتاب باندې باور دے چې په وحي باندې باور د اسماني مذهبونو او دينونو ځانګړتيا او طريقه ده.

'''د رجالو په علم کښې د شيعو مخکښې والې''': لومړنۍ کس چې په علمِ رجال حديث او د راويان د حالاتو په باره کښې يې بحث کړے دے هغه دا دي:

 أبوعبدالله‌ محمد بن‌ خالِد بَرْقى قمّى.هغه د امام‌ موسى بن‌ جعفر كاظم‌ عليه‌السّلام له اصحابو څخه ؤ او لکه څنګه چې د ابو جعفر طوسی له کتابه په لاس راځي. او ابو الفرج: ابن نديم په فرست کښې د فن خامس په اول کښې د شيعه فقيهانو په خبرونو کښې په شپږمې مقالې کښې د هغه د علمِ رجال کتاب ذکر کړے دے.

ابن‌ نديم‌ وايي: هغه د کتابونو څيښتن دے چې ځينې له هغو څخه: «كتاب‌ الْعَوِيص‌»، «كتاب‌ التَّبْصِرة‌»، «كتاب‌ الرِّجال‌». چې په دې کتاب کښې د هغه کسانو نومونه اخلي چې له اميرالمؤمنين(ع) څخه يې نقل کړي دي، اخلي.

 سپس‌ ابومحمد: عبدالله‌ بن‌جَبَلَة‌ بن‌حَيَّان‌ بن‌أبْحُر كِنَانى د "رجالو" کتاب ليکلےدے‌. او په 219 هجري کال کښې له اوږد ژوند نه وروسته وفات شو.

سيوطی په خپل کتاب «الاوائل‌» کښې راوړي دي: لومړنۍ کس چې په علم رجال کښې يې خبرې کړي دي هغه شُعبه دے او هغه د ابن جَبَلة نه وروسته دے ځکه چې شُعبه په 260 هجري کال کښې وفات شوے دے. بلکه د شيعو په علم رجال کښې نور کسان هم له هغه وړاندې دي لکه ابوجعفر يَقْطينی چې د امام جواد ـخمد بن علی الرضا عليهما السلام له اصحابو څخه ؤ لکه څنکه چې د نجاشي او ابن نديم په فهرست کښې راغلي دي د رجالو کتاب يې ليکلے دے. او همدارنګ شيخ محمد بن خالد برقی چې د امام موسیٰ بن جعفر، او امام رضا عليهما السلام له اصحابو څخه ؤ او دومره ژوند يې وکړ چې امام ابو جعفر محمد بن رضا عليهما السلام يې وليدۀ او کتاب يې اوس هم زمونږ په لاس کښې موجود دے.

هغه په دې کتاب کښې هغه روايتونه چې له اميرالمؤمنين او د هغه نه وروستو امامانو روايت کړي دي، نقل کړي دي او په دې کتاب کښې هم د ذکر شويو کتابونو غوندې جرح و تعديل (د راويانو ضعيف يا ښه ګڼل) وجود لري.

'''په علم درايه (د حديثونو په علم) کښې د شيعو مخکښې والې''': لومړنۍ کس چې د "دِرايَةُ الحدِيث" په علم په بيلا بيلو قسمونو ته د دې علم په تقسيمولو کښې له ټولو وړاندې دے چې هغه هم شيعه ؤ ابو عبدالله حاکم نيشاپوري ؤ چې ډېر مشهور دے. چې په 405هجري کال کښې وفات شو. او په پينځو جلدونو کښې يې کتاب وليکۀ او«معرفةُ علوم‌ الحديث‌» نوم پرې کيښودۀ.

هغه حديث په پنځوس قسمه تقسيم کړۀ. او د هغه وړاندې والې د "کشف الظّنون" څيښتن په څرګنده بيان کړے دے. او ويلي يې دي: د دې علم لومړنۍ کس حاکم ؤ او له هغه وروسته ابن الصلاح د هغه پيروي وکړه.

او له حاکمه وروسته د شيعو يو ټولي په علم درايه کښې کتابونه وليکل، لکه سيد جمال الدين احمد بن طاووس چې د کمالاتو او صفتونو څيښتن دے

او هم هغه دے په شيعو کښې د نوي اصطلاحاتو راوباسوونکې او حديث يې په څلور قسمونو تقسيم کړے دے: صحيح، حَسَن، مُوثّق، او ضعيف.

'''د شيعو په نظر کښې حديث'''

1. (او په علمونه کښې د هغوي طريقه (Method):

شيعه د اهلبيتو عليهم السلام د تعليماتو مطابق د پيغمبر(ص) او د اهلبيتو(ع) د حديثونو په زده کړې بوخت شول او د هجرت په لومړنو درې سوو کالو کښې يې له خپلو مخکښانو نه په زرګونو زرګونو حديثونه په بيلا بيلو اسلامي فنونو کښې تر لاسه کړل او په سلګونو او زرګونو کتابونو (تاليف، اصل او کتابونو) کښې يې ځاي کړل.

سره د دې چې ډېر حديثونه يې د وخت د بې يارۍ، د حکومتونو د خراب حالت د وجې، ازارونو او د تورې د لاندې هير کړل بيا هم په لس ګونو زره حديثونه، چې په ټولو اسلامي فنونو او بحثونو کښې پرې بسنه کيدې شي، بچ پاتې شوي دي او سره د دې چې د شيعو په حديثونو کښې هم – لکه د سنيانو د حديثونو _ پټ لاسونه وهل شوي دي او پکښې تحريف شوے دے، خو شيعه د خپلو مخکښو، اهلبيتو، په حکم، چې هماغه د پيغمبر(ص) حکم دے، يې عمل کړي او صحيح او غلط حديثونه د قرآن په ذريعې يو له بله جلا کوي.

شيعه هماغه ترتيب سره لکه څنګه چې د ټولو علمونو حقيقت د اهلبيتو په تعليماتو کښې کرلې شوے دے  چې په بحث او انتقاد کښې  آزاد دي، عمل کړې او رو رو په علمي سير او سلوک کښې اخته شو، خو لکه څنګه چې به بيان شي چې په هر يو فن کښې يې مخپرتږ يو شان نه ؤ، او د دننني او بهرني مشکلاتو له وجې په هر يو فن کښې د بحث حق ادا نه کړې شو او له ځنو فنونو يې په متوسطه توګه ګټه اخستې ده.

د شيعو د کلام (عقائدو) د علم طريقه، د اهلبيتو(ع) د تعليم مطابق، د اسلامي معارفو څخه دفاع کول، په صحيح منطق، د عقل او نقل په حجت سره. د شيعو فقهي طريقه، د اسلامي احکامو او فروعو او د اسلامي علمي قانونونه راويستل، د هغوي له دليلونو څخه، چې هغه کتاب(قرآن) حديث، چې د پيغمبر(ص) او د اهلبيتو(ع) بيانات دي. دا استنباط (راويستل) د يو خاص قسم عقلي قاعدو سره تر سره کيږي چې انسان د هغې قاعدو په مرستې خپل مولوي او عبودي حکمونه راوباسي.

دا هماغه قواعد دي چې د علمِ اصولِ فقه په نوم ليکل شوي دي او که دا قواعد پکار راوستل شي نو د يوې ټولنې او يو کس ټولې ذمه وارۍ ښيي _ د ژوند په هر ځاي کښې چې وي او په هر څنګه شرطونو کښې چې وي _ څه په هغه مسائلو کښې چې د هغې لپاره په کتاب او سنت کښې دليل وي او څه په هغه مسائلو کښې د هغې لپاره د عالم (فقيه) په لاس کښې دليل نه وي، او د شيعو لپاره د قياس او استحسان غوندې څيزونو بيا څه ضرورت نيشته. د شيعو تاريخي رويه او طريقه، تحليل (څيړنه) دے. او کيدې شي دا طريقه يوازې د اسلام په لومړيو ځينو تاريخي پيښو کښې يوازې د اړتيا او ضرورت په وخت پکار راوړل شوې ده. خو په هر حالت کښې د دې طريقې جوړوونکي شيعه دي.

2. په علمِ تفسير کښې د شيعو طريقه:

د شيعو تفسيري طريقه، لکه څنګه چې د مخکښو له بياناتو څخه روښانه ده، دا ده چې قرآن دې قرآن سره تفسير شي، يعنې قرآن په خپل مقصد او مطلب رسونې کښې نور څه ته ضرورت نه لري، او د هر يو آيت له اوله تر اخره ټول مطلب له هماغه آيته يا ورسره د بل آيت په يوځاي کولو سره ښه په روښانه توګه لاس ته راځي. د اهلبيتو(ع) بيانات، د پيغمبر(ص) د حکم مطابق چې فرمايي د قرآن په پوهيدلو کښې پکار ده چې هغې ته مخ کړې شي، يوازې هغه څيز دے چې د قرآن د تعليم او تربيت او روزنې او د تفسير د زده کړې صحيح طريقه لري، د دې مطلب دا نه دے چې قرآن په خپلو اعلی او لوړو مطلبونو کښې ګنګ او ناکافي دے او د هغې مقاصد او رمزونه او اشارې د اهلبيتو(ع) په بياناتو سره څرګنديږي او د اهلبيتو بيانات که د قرآن مخالف وي هم حجت دي مطلب دا نه دے بلکې څنګه چې د اهلبيتو له بياناتو څرګنديږي چې فرمايي که زمونږ حديثونه د قرآن مخالف وي نو هغه قبول نه کړئ او په خپله يې هم ډېرو زياتو ځايونو کښې د قرآن اياتونو سره دليلونه راوړي دي. او که قرآن په خپله ګنګ وې او مطلب هماغه د اهلبيتو(ع) بيانات وې، نو بيا قرآن سره د هغوي استدلال کول صحيح نه وو. البته دا خبره هم روښانه ده چې په قرآن کښې ځينې داسې احکام لکه لمونځ، روژه، حج او نور شته چې د هغې تفصيل د اهلبيتو(ع) بياناتو ته اړتيا لري او له همدې وجې د پيغمبر(ص) بيانات هم قرآن پسې په دويم نمبر حجت دي او پيغمبر(ص) هم د خپل بيان په ځاي بيا د اهلبيتو(ع) بيان حجت کړے دے نو په نتيجه کښې، متواتر خبر، يا هغه خبر چې قطعي قرينه ورسره وي، د يو آيت په تفسير کښې پرې باور کيدې شي او د آيت په ځاي راتلې شي چې د يو آيت توضيح او تفصيل بيانوونکې وي.

او د تفسير دا طريقه، د هغې طريقې په مقابله کښې ده چې د اسلام په لومړيو کښې د علماؤ تر مينځ وه او هغه دا چې د قرآن تفسير د هغې قرائت دے او د قرآن د يو آيت په تفسير کښې له روايتونو نه يا د اصحابو او تابعينو له قوله، لکه مجاهد، قتاده، سدی او نورو څخه وړاندې نه شې تللې او د اصحابو او تابعينو قول او خبره به يې يوازينې حل ګڼل، لکه څنګه چې نصاریٰ د توارت او انجيل په تفسير کښې کومه طريقه درلوده او لکه څنګه چې کليسا حکم کړے ؤ د عهدينو (توارت او انجيل) تفسير يوازې د کليسا په لاس کښې ؤ او نورو پکښې د نظر ورکولو حق نه لرلو.

د نورو اسماني کتاب چې هر څنګه وي، خو د اسلام اسماني کتاب چې قرآن شريف دے، ټولې نړۍ ته نيغ په نيغه اشاد فرمايي او تحدي (مقابلې ته يې غواړي) کوي: خپل ځان د پيغمبر(ص) معجزه ښيي. نو له همدې وجې دا نشي کيدې چې يوازې د يو خاص ټولي (هر څوک ولې نه وي) په لاس کښې پاتې شي.
په فلسفې کښې د شيعو طريقه

د شيعو فلسفي طريقه او روش Method  هماغه دے چې په کتاب او سنت کښې د هغې ډېرې روښانه بيلګې او بحثونه موجود دي. البته د ډېرو خلکو د توهّمات پر خلاف، د فلسفي بحثونو نه مراد دا نه دے چې د ارسطو، افلاطون او سقراط غوندې کسانو عقيدې راجمع کړي او بې له چون او چرا هغه په پټو سترګو قبولې کړي (لکه څنګه چې د يو مذهب په مذهبي بحثونو کښې د هغې مذهب د لويانو خبرې منل کيږي او د دليل په توګه راوړل کيږي) ځکه چې په دې طريقه بيا د فلسفې بحث يو کلامي (د عقايدو په) بحث کښې بدليږي. د فلسفې په بحث کښې نظريه ارزښت او قيمت لري نه د يو سړي شخصيت، او هيڅ کله د فلسفې په يو نظريه کښې د يو سړي، هر څوک چې وي، او د ډېرو خلکو د يوې نظرې د اړخوال شونې، سره د دې چې ټولګې يې د ټولې دنيا تر حده ولې نه وي چې تېر شوې او راتلوونکي ټول کسان په يوه نظريه راټول شوي وي، بيا هم د هغوي لپاره څه ځاي نشته.

د فلسفې د يو بحث معرّف او پيژونګلوي په دې طريقه ده چې د بديهي يا نظري قضيو (چې هغه هم له بديهي قضيو نه پيدا شوي دي) په مرستې سره (هغه افکار او انساني شعور چې په هغې کښې څوک شک او ترديد نه شي کولې) فطري منطق سره، د جهان او نړۍ په کلياتو کښې بحث وکړې شي او د دې په مرسته د پيدايښت لومړنې حد، د نړۍ د پيدا کيدو طريقه، او د نړۍ انجام او اخر معلوم کړې شي. او دا بحثونه مونږ په قرآن او سنت کښې زيات حده پورې پيدا کولې شو لکه څنګه چې د قرآن په آيتونو کښې معلومه ده، په ډېرو اسلامي علمونو کښې، کله د اسمان او د خداي په هکله په خبرو کښې د دواړو په هکله بيان کيږي او کله د عقلي استدلال او دليل په هکله، چې هماغه فلسفي طريقه ده، بحث کيږي. همدارنګ په سنت کښې، ډېر زيات روايتونه، په بيلا بيلو اسلامي علمونو کښې، لکه مبدا او معاد، (د نړۍ شورو او ختميدل، قيامت) د شيعو په واسطې له پيغمبر(ص) او اهلبيتو(ع) څخه، په فلسفي طريقه نقل شوي دي، بلکې د شيعو لومړنې مخکښ په اسلام کښې لومړنۍ کس دے چې دا لاره يې خلاصه کړې ده پداسې حال کښې چې له دولس زرو اصحابو، چې تر اوسه يې نومونه ليکل شوي دي له يوۀ نه هم په دې طريقه روايت نه دے راغلې.

له هغه حضرته (اميرالمؤمنين حضرت علی عليه السلام) ډېر زيات بيانونه په خطبو او حديثونو کښې راغلي دي چې له هغو څخه ځينې دومره دقيق، مشکل او ژور دي چې د تېر شويو فلسفيانو نظريو سره نه دي حل شوې او يو زر کاله پس چې کله لاس په لاس ګرځيدلي دي په يوولسمې صدۍ کښې حل شوي دي، او د شپږم، اووم او اتم امام عليهم السلام په روايتونو کښې هم همدارنګ ډېر مطلبونه موندل کيږي او نورو عقلي علمونو ته، چې په کتاب او سنت کښې دي هم دا مطلبونه رسيدلي دي.

دا زمونږ د علمي طريقو لنډيز دے چې د شيعو د مخکښو په تعليماتو کښې موندل کيږي، خو د ځينو عام مشکلاتو په وجه چې په ټول تاريخ کښې يې لرل، دومره وخت ورته په لاس نه دے راغلے چې په ټولو علمونو او فنونو کښې دومره مخپرتږ وکړې شي لکه څومره چې په دې طريقو او صحيح لارو کښې پکار ؤ.



[http://www.al-shia.org/html/pash/ د اهل بيتو نړيوال اطلاع رسوونکی مرکزته]

[[ace:Nasyid]]
[[ar:الشيعة]]
[[an:Xiismo]]
[[ast:Chiita]]
[[az:Şiə]]
[[bn:শিয়া ইসলাম]]
[[bs:Šiitski islam]]
[[bg:Шиитски ислям]]
[[ca:Xiisme]]
[[cs:Ší'itský islám]]
[[cy:Shia]]
[[da:Shiisme]]
[[de:Schia]]
[[dv:ޝީޢީ މަޛްހަބު]]
[[et:Šiiidid]]
[[el:Σιίτες]]
[[es:Chiismo]]
[[eo:Ŝijaismo]]
[[eu:Xiismo]]
[[fa:شیعه]]
[[fr:Chiisme]]
[[ko:시아파]]
[[hi:शिया]]
[[hr:Šijiti]]
[[id:Syi'ah]]
[[os:Шииттæ]]
[[is:Sjía]]
[[it:Sciismo]]
[[he:שיעה]]
[[sw:Washia]]
[[ku:Şiîtî]]
[[la:Secta Siitica]]
[[lt:Šiizmas]]
[[hu:Síita iszlám]]
[[ml:ഷിയാ ഇസ്ലാം]]
[[mr:शिया इस्लाम]]
[[mzn:تشیع]]
[[ms:Syiah]]
[[nl:Sjiisme]]
[[ja:シーア派]]
[[no:Sjiaislam]]
[[nn:Sjiaislam]]
[[ps:تشيع]]
[[pl:Szyizm]]
[[pt:Xiismo]]
[[ro:Shi'a]]
[[ru:Шииты]]
[[scn:Sciismu]]
[[simple:Shi'a Islam]]
[[sk:Šía]]
[[sl:Šiizem]]
[[sr:Шиити]]
[[sh:Šiiti]]
[[fi:Šiialaisuus]]
[[sv:Shia]]
[[tl:Islam na Shia]]
[[ta:சியா முசுலிம்]]
[[tt:Шигыйчелек]]
[[te:షియా ఇస్లాం]]
[[th:ชีอะหฺ]]
[[tr:Şiilik]]
[[uk:Шиїти]]
[[ur:اہل تشیع]]
[[vi:Hồi giáo Shia]]
[[war:Shia Islam]]
[[yi:שיא איסלאם]]
[[zh-yue:什葉派]]
[[zh:什叶派]]
